१.
आनन्दगिरीया
ओंनमः श्रीपरदेवतायै ।
परां संवित्कलां नौमि सन्ध्याबिन्दुविभूषिताम् ।
अधः शत्तयात्मिकां रक्तां सच्चिदानन्दसूत्रिताम् ।।
इहानन्दाब्धिमध्ये मां मग्नं रक्षतु शांकरः ।
मदोल्लासिस्फुरद्भृंगकपोलः पार्वतीसुतः ।।
इह खलु निखिलपुराणस्मृतीतिहासादिसांगरहस्यचतुर्वेदार्थसमस्तशास्त्रार्थाखिलतन्त्रार्थेभ्यो निबिडमनस्तमोंऽभोधेः झटिति सन्तारकारकं परमसुखसेव्यं सन्मयं जगद्विदित्वा अनिर्वचनीयं किमपि प्रस्तूयमानः शिवशक्तिस्मणरूपं मंगलमवातारयत् । सकलमन्त्रमयी मातृका, सा च कामकला, सा परस्पराक्षरलयत्रक्रमा । अतोऽस्मदादिभक्तानुग्रहाय देव्याः स्तुतिमारब्धुमनाः सधाकशिरोऽलङ्कारचूडामणिः श्रीशङ्करः साक्षात् स्वयं शङ्करः सूक्ष्मकामकलास्वरूपः सूक्ष्मां कामकलां प्रभावितसकलमन्त्रार्थां प्रस्तौति - शिव इति । अत्रैषा अक्षरयोजना - हे परमेश्वरि हे अविनाशिनि शक्ते अकृतपुण्यः पुमांस्त्वां प्रणन्तुं स्तोतुं वा कथं प्रभवति । न कृतं पुण्यं येन स तथा । तथा च प्राचीनजन्मपरंपरोपार्जितपुण्यपुञ्जसंपद्विहीनः, त्वां प्रणन्तुं कायवाङ्मनोभिः नमस्कारगोचरीकर्तुं स्तावकवाक्यपुष्पोपहारैः पूजयितुं वा कथं समर्थो भवति । न कथमपि । ब्रह्मादीनामपि मनोरथपथातीतं तव चरणकमलं सकृदपि स एव नमस्कर्तुं शक्नुयात् यस्य महती पुण्यसंपत्तिः स्यात् । तथा च शारदायां - "पूर्वजन्मकृतैः पुण्यैर्ज्ञात्वेमां परदेवताम् । आगमोक्तविधानेन पूजयेत्सुसमाहिताः ।" आर्यापि - "मलिनमनस्तनुवाचामारामति देवि किं मतिः सहसा । सुकृतशतैरुपलक्ष्यं तव पदपद्मं समस्तशुभसद्म ।" तथापि हे मातः, अज्ञानवशादहन्तु पुण्यसंपद्विहीनोऽपि तव चरणकमलं स्तोतुं प्रणन्तुं च प्रतिज्ञां कृतवानस्मीति, अज्ञानवर्तिनि अनन्यशरणे मयि दीनतमे, तथा कृपाकटाक्षविक्षेपः करणीयो येन तव चरणारविन्दवन्दनोपवर्णनानन्दरूपः प्रतिज्ञातार्थो मत्तो निर्वाहमासादयेत् । अनन्यभावेनोपरतानां स्वीयहृदाशयानां मनोरथोऽपरिचितार्थफलकाभिमानादिप्रभवः इति भावः । अत्र दैन्योक्तिः, कृपां विनान्यद्वितथम् । व्यञ्जनया कृपाप्रार्थनम् । अनुपपत्तिप्रतिसन्धानानपेक्षपदार्थवाक्यार्थाविनाभावो व्यञ्जना । किंलक्षणां त्वां ? अतो हेतोः हरिहरविरिञ्च्यादिभिरप्याराध्यां, हरिः श्रीकृष्णः हरः श्रीमहादेवः, विरिञ्चिर्ब्रह्मा, ते आदौ येषां, तैरप्युपास्याम् । आदिशब्दादागमोक्ता मन्वादयः । अत्र तद्गुणसंविज्ञानो बहुव्रीहिः, लंबकर्णादिवत् इति । त्रैलोक्याराध्यैरपि तवाराधकैः इत्यपिशब्दो विरोधाभासद्योतनाय, अनुक्तानां समुच्चायको वा । विषयान्तरपरित्यागेन तदेकतानैः कायवाङ्मनोर्भिनमनं पूजनं ध्यानं स्तवनमाराधनमपि तद्योग्यां आराध्यामित्युपचारेण, तेषां प्राणत्वेन नित्यानुसरणीयापि त्वमसि । अतः । सदाशिवसंयोगादुद्भिद्यमानतद्गुणबिम्बभूतायां त्वयि प्रतिबिम्बतया प्राप्तजन्मानः खलु कृष्णादयः, अत एव तेषां स्तवनमपि । एवं च सकलपुण्यकर्माधिष्ठातारः परमपुण्यात्मानः कृष्णादयोऽपि स्वे स्वे कार्ये त्वामाराध्यैव प्रभवन्ति नान्यथा । तर्हि का कथा अस्मदादीनां अपुण्यवताम् ।
अत्र कश्चित् , अत्रश्लोके सम्बुद्धिपदं नास्तीति कष्टसृष्ट्या गौरीसमानार्थकतां कृत्वा हरीति संबोधनं करोति । आदिशब्देन चादिपुरुषत्वात् श्रीकृष्ण इति व्याख्याति । स आगमशास्त्रे साहित्ये चानभिज्ञ इति । तथा हि आदिशब्देन यदि श्रीकृष्णः, तदा श्रीशंकरचरणाभिप्रेतागमप्रोक्तश्रीबिद्योपासकानां मन्वादीनां त्यागप्रसङ्गात् । तथा च मानसोल्लासज्ञानार्णवौ - "मनुश्चन्द्रः कुबेरश्च मन्मथस्तदनन्तरम् । लोपामुद्रा तथागस्त्यः स्कन्दो विष्णुस्तथा शिवः । दत्तात्रेयो मुनिश्रेष्ठः (मुनिः शक्रः) दुर्वसाश्च त्रयोदश । उपासते सहाविद्यां द्वादशोक्तास्तवानधे ।" तथा "विष्णुः शिवः सुरश्रेष्ठो (ज्येष्ठो) मनुश्चन्द्रो धनाधिपः । लोपामुद्रा तथाऽगस्त्यः स्कन्दः कुसुमसायकः ।सुराधीशो रौहिणेयो दत्तात्रेयो महामुनिः । दुर्वासा इति विख्याताः (ते मुख्याः) एतां विद्यामुपासकाः ।" इत्यागमानभिज्ञत्वम् । किञ्च संबुद्धिपदाभावेऽपि सुंबुद्धिं व्याप्य युष्मच्छब्दप्रयोगपरामर्शादध्याहृतसंबुद्धिपदान्वयबोधस्य सुवचत्वात् । अपि च  । तनीयांसं पांसुं, सुधासिन्धोर्मध्ये त्वामलिख्य प्रणयकुपितां, ज्याकृष्टिबद्धखटिकामुखपाणिगङ्गास्तु ते शिरसि हृष्टो रंगावतार इत्यादौ संबोधनपदाभावेन दोषापत्तेः । अध्याहारस्य च द्वारं पिधेहीत्यादौ शास्त्रेणादृतत्वात् । न च शाब्दी आकांक्षा शब्देनैव पूर्यत इति न्यायेनोच्यत इति वाच्यम् । किंच काव्ये पदार्थवाक्यार्थादविनाभाविनि भासमाने काव्यस्योत्तमत्वं व्यंग्यप्रधानत्वात् । तथा च मम्मटः - "इदमुत्तममतिशयिनि व्यंग्ये" इत्यादि । तथा च साहित्यानभिज्ञत्वम् । तस्मादस्माभिर्व्याख्यातं तदेव सम्यक् । किञ्च संबोधन एवाग्रहश्चेत् तदा यदीत्यत्र पदच्छेदं कृत्वा यत् इ इति मंगलस्मारकलक्ष्मीवाचकेकारः संबोधनपरः कर्तव्य इति ।
अतः इति । यत इत्यत आह - यदीत्यादि । यदि यस्माच्छिवस्त्वया शक्त्या युक्तो भवति तदा ब्रह्मादिजनने प्रपञ्चाकारे विवर्ते वा शक्तो भवति । प्रभुतां कर्तुं समर्थो भवति । केवलस्य असंगस्य उदासीनस्य परमात्मनः कर्तृकर्मक्रियाकारकफलविलक्षणत्वेन पर्युदासित्वान्न ततो ब्रह्माद्युत्पत्तिरित्यादह - न चेदेवं देव इत्यादि - नन्वेवं `यतो वा इमानि भूतानि जायन्त', इतिश्रुतेः का गतिरिति चेन्न, यतः इत्यस्याविद्यायुक्तादिति व्याख्यानात् । नन्वेवं शक्तेरपि कथं जनकत्वं, शक्तिशब्देन कार्यानुकूलोऽतीन्द्रिः स्वभावभूतो धर्म इति, तस्य च कार्याभावव्याप्याभावप्रतियोगितया अनुकूलतामात्रं, न कारणत्वं दण्डत्वादिवदन्यथासिद्धत्वात् , इति चेत्सत्यम् । तथापि शक्तिशब्देन प्रपञ्चजननी पारमेश्वरी महामायोच्यते । नतु वह्न्यादिशक्तिरिव । तदुक्तमाचार्यचरणैः -"इत्येषा सहकारिशक्तिरसमा माया दुहन्तीततो मूलत्वात्प्रकृतिः प्रबोधनतो विद्येति यस्यादिमा । देवोऽसौ विगतप्रपञ्चरचनाकल्लोलकोलाहलः साक्षात्साक्षितया मनस्यभिरतिं बध्नातु शान्तोद्यमे" । इति । तस्याः शक्तिपदवाच्यत्वं "देवात्मशक्तिं स्वगुणैर्निगूढामि" तिश्रुतेः । मार्कण्डेयेऽपि "हेतुः समस्तजगतां" इत्यादि । केवलं जडायास्तस्याः कार्योपादिततदुत्पादनेनैव तनोपरागस्योपेक्षणीयतया परमात्मसन्निधानमात्रम् । अत एवानादिसिद्धाध्यासात् शक्तिशक्तिमतोरभेदोऽयुतसिद्धाख्यः । अत एव शिवशक्तिमयं सर्वं जगदिति । केवलं उपासकानां यद्भेदभावनं तद्वासनावशात् , चित्रगतनारीकन्धरादिवत् । वस्तुतः समसमयावच्छेदेन शक्तिशक्तिमतोर्भेदभावनं न भवत्येव । तदुक्तं "शक्तिशक्तिमतोर्भेदं वदन्त्यपरमार्थतः । अभेदमनुषश्यन्ति मुनयस्तत्वचिन्तकाः ।" इति । गुरूपदिष्टतत्वमस्यादिवाक्यार्थानुसन्घानात् ब्रह्माकारान्तःकरणवृत्तिसमयेऽपि भेदभावनं नास्ति । अविद्याया अभावात् इति ।।
इदानीमागमोक्तमार्गानुसारेण मन्त्रोद्धारकतया पद्यं व्याख्यायते । आगमे शिवशक्तिपदयोर्यत्र संकेतः कृतः, तयोर्यौगपद्याद्बीजं उत्पद्यते । तन्मन्त्रतया पूर्वार्धं व्याख्येयम् । तथा हि सकलमन्त्रमूलत्वात्प्रथमं मातृकामन्त्रोद्धारः । शिवशब्देन ककारादिव्यञ्जनसमूहः, शक्तिशब्देनाकारादयः षोडश स्वरा इति । तदुक्तमागमे - "ककारादिक्षकारान्ता वर्णास्ते शिवरूपिणः । अकारादिविसर्गान्ताः स्वराः षोडशशक्तयः" ।। इति । तयोर्योगे क ख ग घ ङ इत्येवं वर्णा उच्चारणयोग्यतया पदं वाक्यं घटयितुं शक्ता नान्यथेति स्वरसंबन्धमन्तरा व्यज्जनसमूहस्योच्चारयितुं अशक्यत्वात् । तदुक्तं "विना स्वरैस्तु नान्येषां जायते व्यक्तिरञ्जसा । शिवशक्तिमयान्प्राहुः तस्मादर्णान्मनीषिणः" इति । तदुक्तम् - "अंब तावकपदद्वयार्चकस्त्वन्मयो भवति नात्र विस्मयः । यत्त्वया हि विवशो वशीकृतः शक्तिरेव समभूच्छिवः स्वयम्" इति । आर्यापि "त्वमविद्यावशगत्वाज्जगदाकारो विवर्तसे विष्णो । अत एवाधिष्ठानं तत्र भुजंगे यथा रज्जुः" ।। अथवा -मन्त्रः-शिवः अकारः, शक्तिरेकारः, तयोर्योगे ऐकारो जायते । अग्रे बिन्दुः शालिनीति । एवं वाग्बीजात्मकश्चेद्भवति तदा वाग्जालं प्रसूयते नान्यथेति । एवं मन्त्रान्तरेऽपि ज्ञातव्यमिति । प्रथमश्लोकार्थः ।।
अत्र शिवशक्त्यादीनामतिरहस्यार्थो व्याख्येयः । ब्रह्म कामकलायुक्तं प्रपञ्चोद्धारे शक्तम् । न चेदनया संगतं, निष्क्रियं निराकारं स्पन्दशून्यं सदाऽऽस्ते । हे परे परसंविन्मयि ! गुणत्रये बिन्दुत्रये एतैः समं अकृतपुण्यस्त्वां स्तोतुं, अतो ज्ञातुं देवता केयं कस्मात् क्व केनेति, विष्णुरप्यकृतपुण्यः त्वां प्रणन्तुं स्तोतुं वा कथं प्रभवतु । न कथमपीति । एतैः कल्पे कल्पे समुपास्यमानापि अगम्यासि यतः । तथा यामले "कल्पे कल्पे महेशानि चिन्तयामि परां कलाम् । ज्ञातुं नाद्यापि शक्तोऽहं संविदानन्दसुन्दरीम् " । तथा "विष्णुर्भूत्वा हरो भूत्वा धाता भूत्वा महेश्वरि । भूत्वा महेश्वरो देवि सदापूर्वः शिवः शिवे । न चैनां कलयेत्कालीं कोटिजन्मशतैरपि । नाद्यापि यस्या जानन्ति स्वरूपारूपभावनाम् " । इत्याद्यलम् । परार्द्धमात्रात्मिका संविन्मात्रा अग्नीषोमरूपबिन्दुगुणत्रयवती कामकला, सा तु मात्रायत्तगुणत्रयबिंबिता प्रपञ्चोद्धारं कुर्वाणा जायत इति भावः ।

२.
ननु ब्रह्मादयो मामाराध्य स्वकार्यसृष्ट्यादौ समर्था भवन्तीत्युक्तम् । तत्र तैर्मदाराधनेन को वाऽतिशयः प्राप्तो यद् द्वारा सृष्टयादि कुर्वन्तीत्याशङ्क्याह - तनीयांसमिति - हे शक्ते हे सर्वव्यापिनि, परमेश्वरि, ब्रह्मादीनां तव चरणकमलपादुकाग्रे भूमौ उन्मादाद्यहेतुक-दण्डवत्प्रतनरूप-कायिकनमस्कारव्याजेन लुठतां, तनीयः कणतया लब्धास्तव चरणकमलगलिताः सूक्ष्मा रजःकणाः । तान् शिरसि धृत्वा स्वकार्यं कुर्वन्ति ब्रह्मादय इति । तत्र विरिञ्चिर्ब्रह्म तनीयांसं तव चरणपंकेरुहभवं, तव चरणपांसुं शिरसि संचिन्वन् संचितं कुर्वन् , प्रसादेन लब्धसामर्थ्यः, अविकलान् संपूर्णावयवान् सजातीयेभ्यः सजातीयान्वा लोकान् विरचयति सृजति । सृष्टिरूपे कार्ये तव चरणरजः कणप्रसादस्यैवायं महिमा इत्यर्थः । आश्चर्यमपि, पांसुः सूक्ष्मादपि सूक्ष्मतमः, अप्रमितगरिम्णा ब्रह्माण्डमण्डलाकारेण परिणमत इति । अन्यच्च एकशिरसा श्रीकृष्णशरीरेण तनीयानपि तव चरणरजःकणो वोढुमशक्य इति सहस्रशीर्षां विशेषमूर्तिमुपादाय सहस्रेणापि शिरोभिः पृथिव्याद्याकारेण परिणतं शौरिर्वहति रक्षति । शिरस्सहस्रेणाप्यनायासेन न वहति, किन्तु महता कष्टेनेत्याह - कथमपीति । शौरिः श्रीकृष्णः तवाराधनावशसंप्राप्तचरणरजःप्रसादमहिम्नैव पृथिवीं बिभर्ति पालयति च । विरिञ्चेनोत्पादितं श्रीकृष्णेन नक्षितं ब्रह्माण्डमण्डलं हरः श्रीमहादेवः प्रसादतया प्राप्तं तव चरणकमलगलितं पांसुं संक्षुद्य, ललाटलोचनकालानलज्वालया भस्मसाच्चूर्णीकृत्य, भस्मोद्धूलनविर्धि भजतीति । भसितं भस्म, तेनोद्धूलनं स्नानमङ्गावलेपनं, तस्य पिधिरिव विधिः यस्य ते भजति, सेवते । तथा च ब्रह्मादयस्तव चरणसाहाय्यातिशयेन सृष्ट्यादिकुर्वन्तीति युक्तं त्वामाराध्येत्यादि ।।
अथ सांप्रदायिकोऽर्थः - यदस्याः परमेश्वर्याः चत्वारश्चरणाः । रक्तशुक्लाख्यौ चरणौ स्वाज्ञाचके द्विदले वर्तेते । मिश्रो हृदयेऽनाहतचक्रे । निर्वाणः सहस्रदले । तत्र रक्तरूपं त्वच्चरणगलितं रजोगुणं पांसुं प्राप्य रुद्रः संहरति । निर्वाणरूपं तव चरणगलितं प्राप्य निर्भरानन्दसंविदापन्नो योगी भवतीति । तत्राज्ञाचक्रे ब्रह्मविष्णू ध्येयौ, हृदयचक्रे रुद्रः, सहस्रदलकमले सदाशिवः । तथा चागमे - "भ्रूमध्यगौ विधिहरी तव रक्तशुक्लौ पादौ रजोऽमलगुणौ खलु वेदवेद्यौ । सृष्टिस्थिती वितनुतो हृदये तृतीयमंघ्रिं भजन्हरति विश्वमुदग्रमुग्रः । तुर्यं तवांब चरणं निरुपाधिबोध्यं सान्द्रामृतं शिवपदे सततं स्मरामि" इति । सृष्टिसमयबोधितादृष्टवदात्मसंयोगोत्पादितक्रियावद्भ्यां परमाणुभ्यां द्व्यणुक त्र्यणुकादिक्रमेण महतीपृथिवीमहत्य आपो महान्वायुः उत्पद्यत इति पृथिवीत्यादि भूतपञ्चकमाकलय्य परमेश्वरीचरणगलितानि रजांस्येव सहकारीणि प्राप्य सब्धसामर्थ्या विरिञ्चादयः सृष्ट्यादि कुर्वन्तीतिन्यायानुसारेण व्याख्यातम् । परमेश्वर्या अनादित्वात् , तच्छरीरस्यापि नित्यत्वात् , सृष्ट्याद्युपादानभूताः परमाणवः तव चरणगलितत्वान्नित्याः कार्यभूता यदा तदा अनित्या इति वदन् कश्चिद्बभ्राम ।।
तस्य मूलपरमरहस्यार्थः । तनीयांसमित्येनं कामकलात्मानं पांसुं जगत् अजः गुणांशं सञ्चिन्वन् कामकलैव आत्मा अनन्तो यथा एवं चिन्तयन् सगुणमयं जगदुद्वहति स्थिरम् । हरोऽपि स्मरजगद्दग्धा तमोगुणमयं संहारमूर्तिमेनं भस्मांगरागं भजते च, उन्मत्त इवास्ते । तव स्वरूपं भजन्तो महेश्वरि तवचरणस्मृतिप्रसादलेशोपचितभाग्यपुञ्जाः युष्मच्छरणविविदिषासमुचत्कटाः, कपटपटुचित्तं च दग्ध्व भस्मद्धूलनकृतांगरागाः विजने त्वां विविदिषवो ध्यायन्तीति भावः ।
 
 ३. 
ननु ब्रह्मादीनामत्युन्नततया सहजसिद्धज्ञानसत्वं लक्ष्मीवत्त्वं, नित्यमुक्तत्वं च । तेन तेषां मदाराधनं सुकरम् । इदानींतनानां अज्ञानपटलावृतानां अज्ञानिनां परमजडतया काष्ठायमानानां दरिद्राणां अनादिप्रवाहायातजन्ममरणप्रबन्धान्धकाराकारसंसारसागरनिमग्नानां कथं आराधनं, कथं च लोकोत्तरकार्यकारित्वं इत्याराधनप्रक्रिया विरिञ्चादिविषयिणी न तु इदानीन्तनगोचरेति व्यर्थ इव ते स्तोत्रप्रयास इत्यत आह -अविद्यानामिति -सर्वविद्यात्मिके हे परमेश्वरि, अविद्यानामन्तस्तिमिरमिहिरद्वीपनगरी भवती । नास्ति विद्या अज्ञाननिवर्तिका प्रकाशरूपा सरस्वतीयेषां तेऽविद्याः तेषां यदन्तस्तिमिरं हृदयान्तर्वर्ति ध्वान्तं, तदर्थं तन्नाशाय मिहिरद्वीपनगरी, मिहिरस्य द्वादशात्मनः सूर्यस्य निवासस्थानभूतो द्वीपः, तन्मध्ये प्रकाशमयी नगरी सर्वान्धकारशमनी वर्तते, सा त्वम् । यथा तत्र नगर्थां अन्तर इव पीठकादौ कोटरादौ वा किं बहूनां गोलकाकाराणां पिठराणामपि मध्येऽन्धकारः स्थातुं न शक्नोति, तथा अविद्यानां त्वां चेतू मन्त्रस्मरणाद्युत्पादितमनोवृत्तिगोचरीभूता, तदैव सर्वाज्ञानान्धकारनिवृत्तिर्भवतीति एतावता विद्याप्रभवमन्त्रोपासकानां येषां केषामपि त्वं विज्ञानप्रसादिनीति न प्रथमो दोषः । पुनः कीदृशी त्वं, जडानां चैतन्यस्तबकमकरन्दस्रुतिशिरा - जडानां कर्तव्याकर्तव्यविवेकाभावेन, बाह्यव्यवहारौपयिकमपि ज्ञानं येषां नास्ति ते जडाः, तेषां चैतन्यस्तबकमकरन्दस्रुतिशिरा, स्तबको नाम गुच्छाः । तथा चामरे -"स्याद्गुच्छकस्तु स्तबकः" इति । तत्र स्तबके एतादृशी काचन शिरा भवती । या अहर्निशं मकरन्दं पुष्परसं स्रवति । तथालक्षणोपेता स्तबकमकरन्दस्य स्रुतिः श्रवणं तस्य शिरा वीथिसरणिः, शिरा निर्झर इति यावत् । अत्रागमः - कल्पद्रुमस्तबको भवन्मन्त्रः । तत्र चैतन्यज्ञानरूपमकरन्दप्रवाहसरणिः त्वत्प्रसादत इति न द्वितीयो दोषः । चैतन्यपदसमभिव्याहारात् स्तबको मन्त्रः । पुनः कीदृशी - दरिद्राणां निर्धनानां चिन्तामणिगुणनिका चिन्तामणिमाला । अन्येषां चिन्तितार्थफलप्रदः चिन्तामणिरेकः, तवोपासकानां त्वावर्तमानचिन्तामणिपरंपरारूपा माला त्वमेव । कोटिचिन्तामणिकल्पा नानाविधसंपत्प्रदात्री त्वमेवासीति न तृतीयो दोषः । पुनः कीदृशी - जन्मजलधौ निमग्नानां मुररिपुवराहस्य दंष्ट्रा यथा वराहावतारेण श्रीकृष्णेन प्रलयपयोधिजले निमग्ना मेदिनी निजदंष्ट्रयोद्धृता, तथा संसारसागरनिमग्नानामुद्धाराय मुररिपोः परमात्मनः वराहस्य वनभूमिदारकस्य दंष्ट्रेव दंष्ट्रा ब्रह्माकारान्तःकरणवृत्तिरूपा त्वमेवासीति न चतुर्थो दोषः । तस्मात् त्वदुपासनां कृत्वा तवैव स्तोत्रपाठकाः सर्वेऽपि विवेकविद्याज्ञानविनयविज्ञानलक्ष्मीविलासलक्षणान् भोगान् भुक्त्वा भवत्प्रसादादनिष्टनिवृत्त्युपलक्षितपरमानन्दभाजो भवन्तीति सार्थकः स्तोत्रप्रयास इति ।।
अथातो गूढरहस्यार्थः । अकार एव विद्या, तद्रूपाणां वर्णानां अन्तः मध्यवर्णपदानां अधोरूपा शक्तिः, मिहिर प्रकाशकत्वात् सूर्यस्वरः द्वीपं स्थानंं पृथ्वी तद्बीजं, महामाया, नगरी लज्जाबीजं जडानां पश्वादीनां चैतन्यः कामराजकूटः, कन्दर्पोद्धारः, स्तबकः शिवचन्द्रद्वयानन्द पृथ्वीप्रवाहरूपा माया । चिन्तामणिश्च गुणनिका च तत्तथा नन्दिविद्या । जन्मजलधौ आद्यान्तकूटाद्ये प्रकृतिः शक्तिः सकारः तद्वती । अत्र कूटद्वयोद्देशे चैकवचनम् ।। आभ्यां विद्याभ्यां मिता षट्कूटा वैष्णवी विद्या सर्वतः समुद्धरणे दंष्ट्रेव भवती । हे परांब, तथा एनां जप्त्वा वारं वारं भुवनोरुभारं तिरस्कुर्वन्ती सर्वसंकटादुद्धरतीति भावः । प्रकृतार्थस्तु स्पष्ट एव । "अन्तर्गा मनवः प्रोक्ताः चाधोगा शक्तिरिष्यते । प्रकाशाख्यं पदं त्वेकं विमर्शाख्यं द्वीतीयकम् ।। तृतीयं मिलितं प्रोक्तं निर्वाणं तुर्यसंज्ञकम् । एतच्चतुष्टयं प्रोक्तं बीजं कामकलात्मकम् ।। चैतन्यः कामदेवोऽयं शिवेन्दु प्र...स्यादिति ।" तथा धारवेतन्त्रे "नन्दिकेश्वरविद्येयं चिन्तामणिरषीष्यते ।" रुद्रयामले - "चिन्तामणिरयं  मन्त्रश्चिन्तामणिरिवापरः । चिरं चिन्तामणिर्ध्यातुः पुंसश्चिन्तामणिः स्वयम्"। इति एतद्वाक्यानुसारादुद्धारात् वैष्णवी षट्कूटद्वयं वा अन्यतन्त्रानुसारेण सर्वत्र बाहुल्यं वा, षट्‌कूटा वैष्णवी एकैव वेति को वेद आगमानामनन्तत्वात्  इत्यलम् ।

४. 
ननु तनीयांसमित्यादिना देवतान्तरपरित्यागेन ममैव चरणयोः रजःकणं शिरस्याधाय ब्रह्मादयः स्वकार्ये समर्था भवन्तीत्युक्तमस्ति । (तदयुक्तं) अन्यदैवतस्यापि कृपाकटाक्षवरदाभयमुद्राधारिकरकमलस्य विद्यमानत्वात् इत्याशंक्य तव चरणयोरेव सर्वातिशायि सामर्थ्यमस्तीति स्तौति । एतैरगम्योपासना किं ममोपासनायासेनेत्यलं स्तुत्या इत्यत आह - त्वदन्य इति । हे लोकानां शरण्ये लोकानां चतुर्दशभुवनानां शरण्ये शरणाय योग्ये, शरणागतपरित्राणपरायणे, हि यस्मात् , फलं दातुं तव चरणावेव निपुणौ भवतः । अत्रापि काकाक्षिन्यायेन लोकानां इति योजनीयम् । तस्मात्तव चरण कमलगलितं रज एव प्रसादबुद्ध्या ब्रह्मादिभिरधारि नान्यत् । ननु फलमात्रं तु गणेशादिदैवतमपि ददात्येवेति को वातिशयश्चरणयोरित्यत आह - किं लक्षणं फलं, वाञ्छासमधिकं वाञ्छितादप्यधिकम् । अन्यदेवताः कल्पद्रुमकामधेनुप्रभृतयश्च महाकठिनतमोपासनया ध्यातृणामिच्छागोचरमपि फलं पूर्णं दातुमसमर्थाः, तव चरणौ तु वाञ्छितादप्यधिकं फलं दातुं समर्थौ । अयं भावः - विद्याधनपुत्रादिकामनयोपास्यमानायां त्वयि, उपासनायाः परिपाकवशेन तव चरणसाक्षात्कारे जाते तन्नान्तरीयकाणां धर्मार्थकाम मोक्षाणां अकामविषयाणामपि प्राप्तिर्भवति । धनादिकं तु क्षुद्रं फलं वाच्छावशादपि भवति, इति वाञ्छिताधिकधर्मादिप्राप्तौ तव चरणमहिमैव कारणमिति । अतिशयान्तरमाह - भयात् त्रातुं आधिभौ तिकभयादपि त्रातुं रक्षितुं, शरणागतवज्रपञ्जरत्वादित्यर्थः । अस्याः परमेश्वरीमूर्तेर्हस्ते भुवनेश्वरीवत् वरदाभयमुद्राधारित्वं नास्तीति ज्ञातव्यम् । ननु मदन्योऽपि देवतागणो वरदाभयमुद्राधारित्वात्फलदाने समर्थ एवास्तीत्याशंक्याह - त्वदन्य इति । त्वदन्यो दैवतगणः पाणिभ्यामभयवरदो भवति । अभयवरदे वर्तेते यस्यासौ अभयवरदः, वरदाभयमुद्राधारीत्यर्थः । मुद्रा त्वभिनयः स चार्थशून्यः कायवाग्व्यापारविशेषः, पताकातिपताकार्धचन्द्रादिः । तथा च यथा सभपतिं सामाजिकान्वा संतोषयितुं रामभूमिकां आदाय, उपागतसकलरामोपकरणव्यात्तकरणः, राम एवायं, अयमेव वा श्रीराम इति सभापतिमनश्चमत्काराधायकेऽपि नटे रामोपकरणकार्यसमुद्रबन्धन-लंकादहन-दशमुखादिहनन-सीतालिङ्गनादि किमपि न भवति चेष्टामात्रत्बात् । तथा, अर्थशून्यं चेष्टामात्रं भुजाभ्यां दघत् देवतसमूहः तव चरणयोरनुपदर्शितवराभयमुद्रयोः सर्वाभिवाञ्छितफलं ददतोः सादृश्यं कथं प्राप्नुयादिति । देवतान्तरवत् त्वं वराभयादिकं नाभिनयसीत्याह - त्वमेवैकेति । एवमनेन प्रकारेण, त्वमेव प्रकटितवराभीत्यभिनया न भवसि । प्रकटितौ वराभीत्यभिनयौ यया सा । त्वमेवेति विशेष्यसंगतैवकारेण अन्ययोगव्यवच्छेदकेन देवतान्तरप्रकटित (मिथ्याप्रकटित) वराभीत्यभिनयाभावो व्यवच्छिद्यते । अत एव त्वमेका मुख्या । सर्वदेवेष्वित्यर्थात् । केवला वा । एवं च मूर्धातिशयशालिनौ तव चरणावेवोपासनीयाविति । अत्र रहस्यार्थः । पूर्वार्धे यथार्थः । जगत् भयात् त्रातुं चतुर्वर्गफलं दातुं प्रकाशविमर्शाख्यौ चरणौ तव कामकलात्मिकायाः । कामकलाप्रसंगे "स्मृत्या नित्यं महेशानि भवदंघ्रिचतुष्टयम् । पदार्थज्ञानतो देवि सद्यो मोक्षाय कल्पते । प्रत्यहं परिणीतस्य तव कामकलातनुम् नमन्ति विबुधाः पादौ" इत्याद्यलम् ।

५.
प्रथमचक्रेश्वरीमुद्धरन्नाह - हरिस्त्वामिति । तनीयांसं पांसुमित्यादौ शेषरूपेणाराघकत्वमुक्तम् । इदानीं श्रीकृष्णरूपेणाह - हरिः श्रीकृष्णः पुरा पूर्वं महादेवतपोभंगसमये त्वामाराध्य नारीभूत्वा स्मररिपुं महादेवमपि क्षोभमनयत् । तवाराधनमन्तरा नानाप्रकारैरपि महादेवतपोभङ्गं कृष्णस्यासाध्यमिति कृत्वा मनोवाक्कायकर्मभिः त्वामाराध्य आराधनाभ्यासेन त्वत्सायुज्यं मोहिनीरूपं प्राप्य दग्घमदनमपि महादेवं कामोल्लासलंपटं चकार । महादेवनयनानलदग्धोऽपि कामो भवद्दर्शनात् पुनरुद्दिदीपे । क्षोभं  तपोभंगानुकूलं मनोवैराग्यमन्यत् । तादृशं निरतिशयसौन्दर्यं कथं प्राप्तमित्यत आह - किंलक्षणां त्वां - प्रणतजनसौभाग्यजननीं, प्रणतस्य लोकोत्तरसौभाग्यसंपत्प्रदात्रीमित्यर्थः । उपासना च श्रीकृष्णेन लोपामुद्रानन्दिकेश्वराभ्यां, प्रणतस्य लोकोत्तरसौभाग्यसंपत्प्रदात्रीमित्यर्थः । उपासना च श्रीकृष्णेन लोपामुद्रानन्दिकेश्वराभ्यां मिलिताभ्यां उत्पादितया षट्कूटया वैष्णव्या विद्याया अकिता सैव मोहिनी भवतीति । अतवा हे प्रणतजनसौभाग्यजननि त्वां ईंं तुरीयवर्णरूपां सुन्दरीं आराध्येत्यग्रे पूर्ववत् । तर्हि परमेश्वरस्य सर्वप्रकारेण समर्थस्य श्रीकृष्णस्य रूपसंपत्त्या तपोभंगजनने को हेतुरिति चेत् , मद्भर्तरि श्रीसदाशिवरूपे श्रीमहादेवे पौरुषेण कोऽपि किमपि कर्तुं न शक्नोतीति, परमेश्वरी निगर्भ एवेत्यवेहि । तदुक्तमस्माभिरस्मत्कृते महिम्नः स्तोत्रे - "परित्यज्यात्मीयं हर मुररिपुः पौरुषमपि प्रसन्नं त्वां कर्तुं परमकमनी योषिदभवत् । ततः पूर्णः कामैरमितमहिमा तत्करुणया तपोभंगेऽपि त्वं त्रिपुरदहनासि व्यवसितः" । इति । अपरे तु कीदृशेनरूपेण त्वया दैत्या मोहिता इति महादेवेन पृष्टः श्रीकृष्णो महादेवदर्शनाय मोहिनीरूपमादद इत्याहुः । किञ्च यस्याः प्रसादितपरमसामर्थ्येन श्रीकृष्णेन परमकमनीयतमं मोहिनीरूपं दधता मामुज्जीवयित्वा मद्रिपुरपि श्रीमहादेवो मद्वाणगोचरीकृत्य तपस्याजितः । अहमपि तामेव ध्यायामीति विचार्य स्मरः कन्दर्पस्त्वां सकृदपि नत्वापि साभिलाषान्तःकरणो रतिकटाक्षचुम्बितेन वपुषा मुनीनामपि मोहाय प्रभवति ।
अत्र पञ्चमश्लोकस्य रहस्यव्याख्येयं - हरिः अकारः, त्वां आं, आराध्य, प्रणतजनसौ भाग्यजननीं परा, पुरा पूर्वं नारी भूत्वा बिन्दुत्रयं ज्ञात्वा, अर्थात् हरिः क्षोभकः प्रथमचक्रेश्वरीरूपां ध्यात्वा, स्मरस्तथा रतिनयनलेह्येन वपुषा रतिः अं नयनत्रयं तेन च बिन्दुचतुष्टयलेह्येन वपुषा स्वरूपेण, इयमपि एतावतापि केचित् । इति । प्रथमचक्रेश्वरी मन्त्रोद्धारः । त्रैलोक्यमोहनचक्रेश्वरी त्रिपुरामन्त्रः अं आं सौः ।।

६.
ननु मदनः स्वकीययोत्कृष्टया साधनसंपत्त्यैव मुनीन् जितवान् भवेदित्याशंक्य, अतितुच्छसाधनो मदनः परमेश्वर्याः कृपापांगमहिम्नैव मुनीन् जितवानिति, कियत् जगदपि जिगायेति च साधनसंपदं दर्शयति धनुरिति । यद्यपि कामस्य साधनसंपत्तिः जगज्जयक्षमा नास्ति, तथापि कामो जगत् जिगाय । साधनाभावं वर्णयति - धनुः पौष्पं शिरीषकुसुमसुकुमारं करतलाक्षमम् । मौर्वी मधुकरमयी कुसुमपरिमलश्रेणीरूपा, म्लानकुसुमे परिमलाभावेन स्वयमेव त्रुट्यति । विशिखा बाणाः पञ्च नाधिकाः । सामन्तोऽनुसर्तव्यो बलवान् राजा वसन्तः, ऋतुदिनेषु गच्छत्सु प्रत्यहमपचीयमानतया दुर्बलः । आयोधनरथो मलयानिलः, निरङ्कुशः अनियतगतिः तिर्यग्गमनशीनतया रणाङ्गणे नाभिमुखगतिः । तर्हि कथं कामो जयतीत्यत आह - किं कृत्वा, हिमगिरिसुते, कामपि कृपां लोकोत्तरां कृपामातन्वानं नयनोपान्तपातं सर्वार्थसाधकशिरोमणिरूपं प्राप्य । आश्चर्यमिदं, यदेकोऽसहायोऽतनुः निःस्वरूपस्तथापि तवापाङ्गमहिम्नैव तादृगिति । रहस्यार्थः, सर्वाशापूरकंचकेश्वरीं त्रिपुरेशीं बालामाह - धनुराकारशब्देन वाचकत्वेनापि धनुराकारतया विशिष्टा शिखा धारणशिखा अं, वसन्तः सहित स अन्तः, स् औः सामन्तयुक्तः । मलयेति नादबिन्दुवलितः । यद्यप्येवमेकोऽपि किञ्चानंगोऽपि तथाप्यनिर्वचनीयां बालां लब्ध्वा द्वितीयचक्रस्थाने तया अत्र प्रेरित इत्यलम् । त्रिपुरेशी द्वितीयचक्रेश्वरी बाला - ऐं क्लीं सौः ।। ६ ।।

७.
त्वामाराध्येत्युक्तम् । तत्राराधनस्य ध्यानपूर्वकत्वात् घ्यानं द्विविधं बाह्यमाभ्यन्तरं च, बाह्यं बहिरिन्द्रियगोचरं प्रकाशितम् । आभ्यन्तरं मानसं मनोमात्रगम्यम् । तत्रान्तरस्य सूक्ष्मतया स्थूलारुन्घतीन्यायेन बाह्याधीनतया ब्रह्मादिभिः क्रियमाणं बाह्यध्यानमाह - क्वणदिति । पुरमथितुराहोपुरुषिका नोऽस्माकम् पुरस्तादास्ताम् । श्रीमहादेवेन पुरत्रयदाहावसरे `अहमेव पुरुषः, एनं क्षणमात्रेण दहामी' त्यहंकारदर्पाभ्यांं कृताभ्यां या आत्मनि पौरुषसंभावना, या च केवला परमेश्वर्यादिशक्तिरेव, अन्यथा तद्विनिर्मुक्तस्य तस्याशक्तत्वादित्युक्तमघस्तात् ; सा अस्माकं लोचनगोचरतया पुरः परिस्फुरत्विति । प्रार्थनायामाशिषि वा लोट् । तस्यास्त्रैलोक्यमोहनस्वरूपमाह - क्वणत्काञ्चीदामेत्यादि । क्वणत् निनदत् शब्दायमानं काञ्चीरूपं दाम यस्याः सा । पुनः कीदृशी, करिकलभकुंभस्तननता करिणो वन्या गजाः, कलभा बालाः यस्मादसौ करिकलभ ऐरावतः तस्य कुम्भाविव यौ स्तनौ ताभ्यां नता नम्रा । यद्यपि पुनरुक्तिर्दोषाय, तथापि कलभकुंभोपमानेन परमेश्वरीकुंभयोरवनम्रताहेतुमाह-प्रौढिमा न लक्ष्य इति । पुनः कीदृशी, मध्येऽवलग्ने क्षीणा, पुनः शरत्कालीननिशाकरमुखी । सरभससमुद्धतशत्रुसंहारकारीणि सुरासुरसंमोहनान्यायुधान्याह - धनुरित्यादि - धनुश्चापं, बाणाः शराः, पाशो रज्जुः, सृणिरङ्कुशः, करतलेऽस्मिन् तत्तदाय़ुघघारणयोग्ये करतले दघानां, करतलैरित्यपि पठन्ति । धनुरैक्षवं, बाणाः कौसुमाः । पाशाङ्कुशौ सौवर्णौ । धनुर्बाणावधस्तनयोः वामदक्षिणयोः करयोः, उपरितनयोः करयोः पाशाङ्कुशौ धत्ते । ध्यानमपि तथैव । नानाग्रन्थेष्वस्यार्थस्य प्रतिपादितत्वात्, चर्वितचर्वणप्रसंगभयात् अल्पमेवोक्तमिति । अत्र तृतीयचक्रे सर्वसंक्षोभणाख्यचक्रेश्वरीं त्रिपुरसुन्दरीमाह - क्वणत्काञ्ची लज्जा ह्नीम् । करिकलभकुंभस्तनभरा कामः । अमध्ये अपरिक्षीणा नमध्ये अन्ते शरच्चन्द्रवदना परा । इयं पुस्तकाक्षवरदाभयकार । कथमेतादृशी धनुर्बाणानित्यादि धत्ते । तथा रुद्रयामले - "ध्यानाशक्तौ तु सर्वासां ध्यानं तत्तु समं स्मृत"मिति । आहोपुरुषिका अहमहमित्यध्यासात्मिका अहमिका । जडायाः प्रकृतेर्यत्र अहमहमित्यहमिका, ध्यानावलंबनी या सा । सर्वसंक्षोभणतृतीयचक्रस्य चक्रेश्वरीत्रिपुरसुन्दरीमन्त्रः (ऐं क्लीं ह्सौं) ह्नीं क्लीं सौः ।। ७ ।।

८.
अत्रारभ्य श्लोकत्रयेण कुण्डलिनीं स्तौति सुधासिन्धोरिति । हे परमेश्वरि, मातः धन्याः केचन त्वां भजन्ति । कुत्रेत्यत आह - सुधासिन्धोरित्यादि । अमृतसागरमध्ये यो मणिंद्वीपः कल्पवृक्षवाटीपरिवृतः, तत्र चिन्तामणिनिर्मितं गृहं शालाप्राकारतोरणापवरकवेदिकायुत्तं परितः प्रफुल्लकदंबवनवायुसुरभीकृतं, तत्र गृहे समीचीनयथोचितवेदिकायां श्रीचक्रमालिख्य तत्र श्रीचक्रमध्ये यः त्रिकोणाकारः श्रीकण्ठः सदाशिवो मञ्चत्वेन ध्येयः, तस्य च ब्रह्मविष्णुरुद्रमहेश्वराः चत्वारो देवाश्चरणत्वेन ध्येयाः । तन्मध्ये यो बिन्दुः स सदाशिवः परमशिवपर्यंकत्वेन ध्येयः, तत्र निलयः स्थानं यस्याः, एतादृशीं त्वां पञ्चदशाक्षरया लोपामुद्राविद्याया भजन्ति, ध्यायन्ति धन्याः एवं भजन्तीत्यर्थः । कीदृशीं त्वां चिदात्मनः संयोगे प्रादुर्भूतानन्दलहरीं इति । अयं तु सांप्रदायिकोऽर्थः । परे तु समुद्रद्वीपकल्पद्रुमादीन् वाग्भवकामराजादिबीजपूर्वकचतुर्थ्यन्ततत्तन्नाममन्त्रैश्चत्वारिंशद्भिस्तान् पूजयेत् इति । तदस्मत्संप्रदायाननुसारित्वात्प्रपञ्चसारादावदृष्टत्वात् । अस्माभिर्न लिखितम् । पूजाविधिस्तु षोडशोपचारैः चतुर्गुणितैः वर्तत इति विशेषः । अत्रारभ्य रहस्यार्थः - सुधेति शरीराभ्यन्तरे, चतुर्दशकमले मणिद्वीपे मूलाधारे नीपोपवनवति । चिन्तामणिः शिवलिङ्गः । तद्गृहे स्वयंभूलिङ्गाधिष्ठाने गुणत्रयात्मकस्वयंभूलिंनो पीठे शिवः प्रकाशः, तत्पर्यंकगतां कोटिसूर्यप्रतीकाशामिति प्रतिपादितत्वात् । चिदानन्दलहरीमेव त्वां कुण्डलिनीं स्तुवन्तीति । तथा च कुण्डलिनीचिन्तनपरस्य सर्वं ज्ञायेतेति भावः । एवंभूतां चिन्तयतः किं न स्यात् ।। ८ ।।

९.
बाह्यध्यानमुक्त्वा परमेश्वर्या महामायायाः कुण्डलिन्यास्तु ध्यानमाह - महीमिति । षट्चक्रम् । अथ परमेश्वर्याः कुण्डलिन्या भूमिकात्रयं, उत्पत्तिभूमिका लयभूमिका प्रत्यावृत्तिभूमिका चेति । तत्रोत्पत्तिभूमिकाध्यानमुच्यते महीमित्यादि । अत्रैवमागमप्रक्रिया । शरीरे षट्चक्राणि सन्ति मूलाधारस्वाधिष्ठानमणिपूरानाहताज्ञाविशुद्ध्याख्यानि । तेषां स्थानानि - "गुदात्तुव्द्यंगुलादूर्ध्वं मेढ्राच्च द्व्यंगुलादधः । मूलाधारमिदं प्रोक्तं भूमिस्तत्र प्रतिष्ठिता । तदुपरि लिंगमूले स्वाधिष्ठानं, तत्र जलं तिष्ठिति । तदुपरि नाभिमूले मणिपूरं, तत्र तेजः । तदुपरि हृदयेऽनाहतं, तत्र वायुः । तदुपरि कण्ठे आज्ञाचक्रं, तत्राकाशम् । तदुपरि, भ्रूमध्ये विशुद्धिचक्रं, तत्र मनः । अत्र प्रतिचक्रं कमलमप्यास्ते । मूलाधारे चतुर्दलपद्मं, स्वाधिष्ठाने षड्दलं, मणिपूरे दशदलं, अनाहते द्वादशदलं, आज्ञायां षोडशदलं, विशुद्धौ द्विदलम् । एवं चक्रषट्कमागमशास्त्रे कुलपथमिति परिभाषितम् । एतच्चक्रषट्कस्योपरि ब्रह्मरन्ध्रे निर्वाणचक्रम् । तत्र सहस्रदलकमलं, तस्य परिभाषा अकुलपद्मम् । तत्र केवलः परमात्मा सदाशिव आनन्दमयस्तिष्ठति । एवं स्थिते, भूलाधारचक्रे, महामाया कुण्डलिनीरूपेणोत्पद्यते । तत्र वर्तमानं चतुर्दलकमलाकारं भूमण्डलमतिक्रम्य, स्वाधिष्ठाने सूत्राकारेणागच्छति । तत्रापि षड्दलं जलचक्रमतिक्रम्य मणिपूरे गच्छति । तत्रापि दशदलं तेजश्चक्रमतिक्रम्यानाहते गच्छति । तत्रापि द्वादशदलं पवनचक्रमतिक्रम्य आज्ञाचक्रे गच्छति । तत्रापि षोडशदलचक्रमुल्लंघ्य भित्वा विशुद्धौ गच्छति । ततो द्विदलं भित्वा निर्वाणे सहस्रदले वर्तमानेन सदाशिवेन सह मिलित्वा लीना भवतीति क्रीडतीवोत्प्रेक्ष्यते । तेनोत्पत्तिलयभूमिके उक्ते । इति ध्यानमुपदिशन् स्तौति । मूलाधार इत्यादिना । छन्दोऽनुरोधेन स्वाधिष्ठानपदं प्राप्तं नोक्तं, किन्तु भणिपूरकं प्रोक्तम् । सकलमपि षट्चक्रमपि । योगशास्त्रे तत्तच्चक्रे वर्तमानभूम्यादिभेदेनास्य फलमप्युक्तम् । भूभेदे भूत्यागी समर्थो योगी भवति । जलभेदे जलात्मकः, तेजोभेदे वहिरिव, वायुभेदे त्वरागतिः ; नभोभेदे खेचरः, स्वात्मनो भेदे स्वेच्छागतिः, निर्वाणभेदे सदाशिव इति । भूमित्यागादिसिद्धयोऽपि योगिनां भवन्ति । एवं सूक्ष्मान्तरं ध्यानमुक्तम् । अयमर्थस्तु  अस्माभिः श्रीगुरूपदिष्टमार्गेण कृतः । ननु कुलपथगामिनां कुलपथत्यागादि विरुद्धमिति चेत्सत्यम् । स्वस्वामिप्रेमपरतन्त्रमनसां स्वीयानामपि स्वाधीनपतिकानां पतिशुश्रूषादिकुलाचारमपि परित्यजन्तीनां सुस्निग्धसाधुसख्यादिसाहाय्ये न कोऽपि दोषः, तद्वदिति तदुक्तं भवेत् । देहलीं व्यतिक्रम्य भावारूपकुलपथमतिक्रम्यापि अभिसारन्यायेन स्वस्वामिसमीपोपसर्पणे न कोऽपि दोषस्तद्वदिति । तदुक्तं भरतेन "कान्ताभिसरणे स्वीया लज्जानाशादिशंकया । सत्रासचपलापांगतरंगितविलोचना । सुस्निग्धैकसखीमात्रयुक्ता याति समुत्सुंका । एषा प्रिये तु निद्राणे पार्श्वे तिष्ठति निश्चला । भावेन बोधयत्येनं शीतैः स्रग्दामचन्दनैः ।।" इति । शब्दच्छलाश्रयणेऽपि न दोषः । कला शोभा । त्वन्महितं यथा स्यात्तथा विहरसीति । अत्र मूलविद्यायां मायात्रयं, तस्य द्वादश व्यञ्जनानि, द्वादश स्वराः, तेषामपि ...द्वादश । त्रिभिर्द्वादशभिः षट्त्रिंशज्जायते इति प्रतिचक्रं षट्कूटाक्षरदेवतापूजनमप्यान्तरयागांगं वदन्ति केचित् । पुनः, रहस्यार्थमाह - षष्टचक्रेभ्यस्त्वामुत्थाप्य भाग्योदयादकुलारविन्दं प्रापयन् , गुरूपदिष्टविधिना षट्चक्रभेदक्रमेण शिरःसहस्रदलकमले ब्रह्मानन्दघने शिवे सामरस्यगतां, पुनस्तथैवावरोहक्रमेणान्तरेव त्वां चिन्तयतः किं न स्यात् ।। ९ ।।

१०.
इदानीं लयभूमिकां प्रत्यावृत्तिभूमिकां चाह - सुधाधारेति । अत्र योगशास्त्रे प्रकारः । यदा योगी पद्मासने उपविश्य योगमभ्यस्यति, तदा गुल्फाभ्यां गुदमूलं निष्पीड्य प्राप्तप्राणधारणया, मूलाधारात्कुण्डलिनीं महामायां प्रपञ्चजननीं उत्थाप्य स्वाधिष्ठानमानयति, तद्भित्वा अग्रे मणिपूरमानयति, तदपि भित्वा, अनेेन क्रमेण सकलमपि कुलपथं भित्वा यदा ब्रह्माण्डमण्डले निर्वाणचक्रमारोहति, तत्र वर्तंमानसहस्रदलकमले कुण्डलीमानीय तत्र वर्तमानेन चिदानन्दात्मना सदाशिवेन संयोज्य, तत्रामृतकुण्डे खेचरीसाहाय्येन जिह्वामानीय तत्संयोगे, अमृतबिन्दवो धारा वा अमृतस्य स्रवति । पश्चात् सा धारा येन पथा कुण्डलिनी समागता, तत्र तत्र गत्वा मूलाधारपर्यन्तमायाति । तदनु सर्वस्मिन् शरीरे तदमृतं विस्तार्य शरीरमाप्यायति । तदा योगी जीवन् वर्तते । पश्चाद्यदा खेचरीं विघटयति, तदा कुण्डलिनी ततो वियुज्य स्वप्रकाशेन तेजसा तत्तच्चक्रं प्रकाशयन्ती तत्तच्चक्रतेजसा आत्मानं प्रकाशयन्ती परमेश्वरी कुण्डलिनी मूलाधारमायाति । तदा सा कुण्डलिनी मूलाधारचक्रे आत्मानं सार्धत्रिवलयाकारं परमेश्वरी कुण्डलिनी मूलाधारमायाति । तदा सा कुण्डलिनी मूलाधारचक्रे आत्मानं सार्धत्रिवलयाकारं सर्पशरीरमिव कृत्वा स्वपिति । तदा योगी जागर्ति इति । तथा च योगशास्त्रे - "मूलादिब्रह्मरन्ध्रात् रक्तोर्णातन्तुसन्निभाम् । कुलकुण्डलिनीं नित्यां विद्युद्वल्लीसदृक्तनुम् । मत्तालिकुलझंकारसदृक्षतरनादिनीम् । उन्नीयोन्नीय चक्रेषु क्रमादायाति बैन्दवम् । अनुभूय परं गत्वा पीत्वा कुलपथामृतम् । अकुलात्कुलकं भूयः कुलादकुलकं सदा । एवं तां सुन्दरीं ध्यायेत्सूक्ष्मं ध्यानं प्रकीर्तितम् ।" इति । तदनुरोधे चायं श्लोकः - तथाहि - हे कुहरिणि, कुहरा स्वाधिष्ठानादि चक्राणि, ते प्राप्यत्वेन विद्यन्ते यस्यास्तस्याः, तत्संबोधनं, सप्तम्यन्तं वा । त्वं पुनरपि स्वां भूमिं मूलाधारचक्रं, रसाम्नायमहसा, रसशब्देन षट्संख्याका आम्नायाः, विशुद्धादीनि षट्चक्राणि तत्प्रकाशकानि, तत्प्रकाशकत्वेन स्वप्रकाशकेन स्वतेजसा स्वप्रकाशवत्तेजसा वा मार्गेण अवाप्य प्रत्यावृत्त्या प्राप्य, तत्र कुलकुण्डे मूलाधारे स्वपिषि सुप्ता भवसि । किं कृत्वा स्वमात्मानं भुजगनिभं कृत्वा, भुजगस्य निभेव निभा यस्य, निभा प्रकाशः, तमेवाह - किंलक्षणमात्मानं, अध्युष्टवलयं सार्धत्रयमण्डलाकारमित्यर्थः । किं कुर्वन्ती, प्रपञ्चं सिंचन्ती, प्रपंचं चक्रषट्कावच्छिन्नं शरीरं सिंचन्ती आप्यायन्ती । एषा लयभूमिका । कैः सुधाधारासारैः अमृतधारासंपातैः जिह्वाग्रलग्नकुण्डलिनीयोगाद्ये च्युता मधुबिन्दवः त एवामृतधारासाराः, तैरित्यर्थः । किंलक्षणैस्तैः, चरणयुगलान्तर्विगलितैः, ततः स्रुत्वा भ्रूचक्रे वर्तमानं यच्छुक्लरक्ताख्यं चरणयुगलं तदन्तरालमागत्य पुनरग्रे गमनाय ततो विगलितैः । यदा ब्रह्मलोकादागत्य भगवती भागीरथी श्रीहरिचरणकमलान्तरालमागत्य तदाप्लाव्य अग्रे चलिता पृथ्वीमाप्याययति तथेत्यर्थः । अथवा एतत्पद्यद्वयं क्रमेणारोहावरोहपरतया व्याख्येयम् । तथाहि - प्रथमं मूलाधारे, चतुर्दलं पीतवर्णं कमलं ध्यात्वा तत्कर्णिकायां सूर्यसोमाग्निमयं त्रिकोणं विभाव्य, तन्मध्ये जपाकुसुमबन्धूकसन्निभं सूर्यकोटिप्रतीकाशं चन्द्रकोटिसुशीतलं सत्वरजस्तमोगुणाक्रान्तं कामाख्यं बिन्दुं विचिन्त्य तदूर्ध्वं कुण्डलिनीशक्तिं चिद्रूपामष्टत्रिंशत्कलायुक्तां पञ्चदशवर्णश्रीविद्यारूपां तटित्कोटिप्रभादीप्तां बिसतन्तुतनीयसीं प्रसुप्तभुजगाकारां सार्धत्रिवलयाकारेण स्थितां स्वेच्छादण्डाहतां कृत्वा उत्थाप्य, गुरूपदिष्टविधिना, सुषम्नामार्गेण मूलाधारस्वाधिष्ठानमणिपूरानाहतविशुद्धाज्ञाख्यषट्चत्र्कभेदक्रमेण ब्रह्मरन्ध्रस्थितविमलसहस्रदलं कमलं प्रापय्य तत्रस्थितपरमामृतधारया वर्णमय्या कुण्डलिनीं तां सन्तर्प्य स्थापयतीति आरोहक्रमः । तत्फरतया प्रथमं पद्यं ; तदुच्यते `सहस्रारे पद्मे सह रहसि पत्या विहरसे' इति । पुनश्चावरोहः । पुनः सुधास्रोतःस्वरूपिणीं अकुलामृतरूपेण सुषुम्नान्ततदाधारतत्तद्धातु -तत्तद्वर्ण-तत्तद्दैवत-तत्तच्चक्रिणीं भ्रूमध्यस्थितचरणयुगलविगलितामृतधारया आप्लावयन्तीं आज्ञाविशुद्ध्यादिक्रमेण मूलाधारं नीत्वा तथैव सदा सर्पाकारेण स्थापयेदित्यवरोहः । तदुच्यते `अवाप्य स्वां भूमिं भुजगनिभमध्युष्टवलयं स्वमात्मानं कृत्वा स्वपिषि कुलकुण्डे कुहरिणि' - अयं हि योगिनो मार्ग इति । सुधाधारासारैः इति श्लोकस्य रहस्यार्थः - प्रपञ्चं सिञ्चन्ती चरणसंचरणक्षरदमृतासारेण सामरस्यरसाम्नायेन, एकनित्यानन्दघनेन, मूलाधारस्थशिवलिङ्गं भुवं, भुजगाकारेण लिंगं वेष्टमाना, कुहरिणी कुहरं ब्रह्म, तदन्तर्गता सा तन्मयीति यावत् । "मूलाधारगता शक्तिः सूक्ष्माकारा महेश्वरी । सर्पाकारेण चिल्लिंगमावृत्यास्ते कुलाकुले । यामुत्थाप्य लभेद्ब्रह्म कुलान्ते स्वप्रकाशकम् । एतदुत्थानमात्रेण साधकः संप्रपश्यति । यदुत्थानेन देवेशि वयमाज्ञाकराः सदा" इति ।। १० ।।

११.
कुहरिणि इति कुण्डलिनीरूपां स्तुत्वा परदेवतायाश्चक्रमाह - चतुर्भिरिति । शिवाकारे मञ्च इत्यादिना सूचितं श्रीचक्रं निरूपयति । श्रीचक्रोद्धारः । हे मातः अमुना प्रकारेण विरचनेन यत् चत्वारिंशत्तव चरणकोणाः परिणताः, चरणशब्देनात्र लक्षणया चरणाधानस्थानं सिंहासनं चक्रमुच्यते । तस्य कोणास्त्रिकोणाः कोष्ठाः त्रयश्चत्वारिंशज्जायन्ते । तथाहि, मध्ये बिन्दुयुक्त एकस्त्रिकोणः, ततोऽष्टौ त्रिकोणाः, तदनु द्विदश त्रिकोणाः तदनु चतुर्दश त्रिकोणाः । कथं जायन्त इति तत्प्रकारमाहग - चतुर्भिः श्रीकण्ठैरित्यादि, नवभिः नवसंख्याकैः मूलप्रकृतिभिः श्रीचक्रस्य मूलकारणभूताभिर्मिलिताभिः इत्यर्थः । नवसंख्यां संपादयति - चतुर्भिः श्रीकण्ठैः पञ्चभिः शिवयुवतिभिः । श्रीकण्ठशब्देन पर्यायभूतरुद्रशब्दवाच्याः त्रेताग्निस्थानाः त्रिकोणाकारा वह्नयः । श्रीरुद्रशब्देन श्रुतौ वह्निरिति परिभाष्यते, रुद्रो वा एष यदग्निरिति । ते चोर्ध्वमुखाः । अग्नेरूर्ध्वज्वलनं वायोस्तिर्यक्पवनं, अणुमनसोश्चाद्यन्तकर्माणि अदृष्टकारितानीति भाष्यात् । तथा चोर्ध्वमुखाश्चत्वारः त्रिकोणाः । अधोऽधः संलग्नाः तैः, शिवयुवतिशब्देन पञ्च योनयः त्रिकोणाकाराः । ताभिश्च किंलक्षणाभिः ताभिः शंभोः प्रभिन्नाभिः, शंभोः त्रिकोणचतुष्कात् प्रभिन्नाभिः विपरीताभिः । वैपरीत्यं चात्र अधोमुखतया । ताश्चाघोमुख्यो योनीनामधोमुखत्वनियमात् । एवं शिवशक्त्यात्मना श्रीकण्ठशिवयुवत्योः परस्परालिंगने जाते अन्योन्यसमागमेन त्रयश्चत्वारिंशत् त्रिकोणा जायन्ते । तदनु चाष्टदलषोडशदलादिदलैर्लेखनीयमित्याह-त्रयश्चत्वारिंशद्वसुदलकलाश्रत्रिवलयत्रिरेखाभिः सार्धमिति । अतः परं चकोद्धारः कथ्यते । "वृत्तं कृत्वेष्टमानेन मध्ये सूत्रं च पातयेत् । पूर्वपश्चिमलग्नाग्रं द्विचत्वारिंशवद्भवेत् । पूर्वदिग्भागतः कार्या रेखा दोषापनुत्तये । त्यक्तू षड्भागमध्येऽस्या रेखा याम्योत्तराञ्चिता । पञ्चभागांस्ततस्त्यक्त्वा द्वितीयापि तथा भवेत् । ततो भागचतुष्केण दूरतस्त्रितया भवेत् । ततो भागत्रयं त्यक्त्वा रेखा स्याच्च चतुर्थिका । भागद्वयं ततस्त्यक्त्वा रेखा कार्याऽथ पञ्चमी । ततो भागचतुष्केण षष्ठी रेखा ततो भवेत् । सप्तमी स्यात् त्रिभिर्भागैः चतुर्भागौस्तथाष्टमी । नवमी पञ्चभिर्भागैरेवं रेखा विधाय तु । अन्तरं च ततः षड्भिरंशैराद्यन्तरेखयोः । सूर्यादिग्रहनामानि नवानां धारयेत्क्रमात् । पार्श्वद्वयेऽपि कर्तव्य रेखाग्राणां विमार्जनम् । अग्रयोरुभयोर्लुंपेत्सूर्यभागत्रयं त्रयम् । पञ्चभागान्प्रलुंपेत द्वितीयापार्श्वयोर्द्वयोः । भागस्तेन भवेदेवं अग्रयोः शनिसोमयोः । बुधरेखाग्रयोर्लुप्याद्भागान्षोडश यत्नतः । अष्टादश विलुप्येत भागान् गुर्वग्रयोर्द्वयोः । षोडशोभयतो लुप्येत् भागान्भृग्वग्रयोस्तथा । राहुकेत्वोः क्रमेण स्यादष्टषड्भागमार्जनम् । सूर्याग्रे चुंबतः शुक्रमध्यं सोमग्रके पुनः । चुंबतः केतुमध्ये तु भौमाग्रे वृत्तंचुबके । बुधाग्रे राहुमध्यं तु चुंबतस्तद्वदेव हि । चुंबतः शशिमध्यं तु अग्रभागं बृहस्पतेः । पूर्वस्यां वृत्तमध्ये तु चुंबतोऽग्रे शनेरपि । राह्वग्रे सूर्यमध्ये तु चुंबतस्तद्वदेव हि । केत्वग्रे चुंबतो भौमं भृग्वग्रे सोमचुंबके ।।" एवं चक्रलेखेन जाते मध्ये बिन्दुना शोभमानमेकं त्रिकोणं, ततोऽष्टत्रिकोणं, तत्परितो दशत्रिकोणं, ततोऽपि दशत्रिकोणं, ततश्चतुर्दशत्रिकोणमण्डितं, तद्बहिरष्टदलं, ततः षोडशदलं, ततो वृत्तत्रयं तदनु रेखात्रयविनिर्मितं चतुर्द्वारोपशोभितं चतुरस्रं द्वादशकोणं श्रीचक्ररूपं सिंहासनं श्रीभुवनेश्वर्याः सिद्धमिति । सर्वतेजोमयं नित्यं सोमसूर्यानलात्मकम् । षोडश कलाः सप्तविंशतिनक्षत्राणि, तेन त्रयश्चत्वारिंशत्कोणात्मना सोमरूपता । द्वादश कलाः, द्वादश शक्तयः, वेदत्रयी उदात्तानुदात्तस्वरितास्त्रयः स्वरितप्रचयाः स्वराः द्वादश राशयः, तेन त्रिचत्वारिंशत्कोणात्मना सूर्यरूपता । मध्ये त्रिकोणः साक्षाद्रद्ररूपः, अष्टकोणा अष्टौ मूर्तयः, जातवेदाः सप्तजिह्वो हव्यवाहनः कौमारतेजा अश्वोदरजो वैश्वानरो विश्वमुखो विश्वदेवः, दश कलाः, दश विभूतयः विराट् स्वराट् सम्राट् अभिभूः विभूः परिभूः प्रभ्वी द्युपतिः शान्ता शिवा, सात्विकराजसभेदे सप्तजिह्वात्मना चतुर्दशारं अनेन वह्निरूपतेति । एकं त्रिकोणमेव । तथा सति त्रिकोणाद्बहिर्वशिन्यग्रगता त्रिपुरा सिद्धा, तदग्रे त्रिपुरांबिकापूजनं मूलत्रिकोणे योगिनीत्रयं, तद्बहिरायुधपूजेति तन्त्रोक्तम् । कादिमते भैरवीशिवाभ्यां संयोज्य ।। ११ ।।

१२.
ननु हरिस्त्वामाराध्येत्यादौ यस्याः सायुज्यसंपन्नसौन्दर्यसंपत्त्या हरिर्महादेवमप्यमोहयदित्युक्तम् । तत्कीदृशं सौन्दर्यमित्याक्षिप्ते यद्यपि विशिष्य अशक्यनिर्वचनं, तथापि केनचित्प्रकारेण वर्णयति । त्वदीयमिति । हे तुहिनगिरिकन्ये, विरिञ्चिप्रभृतयो ब्रह्मादयः त्वदीयं सौन्दर्यं तुलयितुं कथमपि कल्पन्ते । निरतिशयशालि तव शरीरसौन्दर्यं रमणीयतां तुलयितुं निरूपयितुं इयत्तया ईदृक्तया वा वर्णयितुं कथमपि महता कष्टेन कल्पन्ते । कल्पन्नामात्रं कुर्वन्ति न तु हठाच्छक्नुवन्ति । अयं भावः, त्वं हि तुहिनगिरेः कन्या, स च सर्वरत्नप्रसवभूमिः, परमशीतलमधुरस्वभावश्च । तत्कन्यायास्तव रसप्रघानवाक्यात्मनो वर्णनस्य प्रयोगकारणतया तन्मनसा चिन्त्यमानेऽपि महामोहजनके सौन्दर्यसाभिलाषकुसुमसायकविंकलान्तःकरणतया उत्पाद्यमानस्तंभखेदस्वरभङ्गप्रदापसात्विकवशात्तजडिमानमापन्नानां तेषां पदार्थत्वेनापि वक्तुं सामर्थ्यं दुर्लभं, किं  पुनर्विशिष्य वर्णयितुमिति, अहो मनसापि यत्सौन्दर्ये विचिन्त्यमाने ब्रह्मादीनामप्येषा गतिः, तर्हि साक्षाल्लोचनगोचरे किं भवतीति सैव वेद । ननु ब्रह्मादीनां वेदाभ्यासयोगेन जडत्वाद्युक्तमेव वर्णनाक्षमत्वम् । अत आह - किंलक्षणास्ते, कवीन्द्राः कवीनां वाल्मीकिप्रभृतीनामपीन्द्राः । कथमपीत्यस्यायं भावः - किं ते सर्वथा असमर्था एव । न । विशकलितपदार्थभावे पदमात्रप्रयोगं कुर्वन्ति । न तु संसर्गप्रतिपादकं वाक्यं रचयितुं ईशत इति । तदिति किम्ः अमरललना देवाङ्गना यदालोक्य चक्षुषा साक्षाद्गोचरीकृत्य निरन्तरतदुपयोगकामाः । गिरिशसायुज्यपदवीं गिरिशसायुज्यस्य पदवीं प्रापकतां, यतस्त्वामनाराध्य गिरिशसायुज्यं न प्राप्यते । तदुक्तं स्कान्दे- "त्वामाश्रिता महाभागे प्राप्नुवन्त्यचिरेण माम् । केवलं त्वामनादृत्य मां भजन्तो विचेतनाः। नार्हन्ति मम सायुज्यं ब्रह्मकल्पशतैरपि" इति । अत्र निषेधे काकुमाश्रित्य न समर्थयति । तत्र हेतुः, अपमानाभावादिति तन्त्रः । शोकभीत्यादिना विक्रियमाणो हि ध्वनिः काकुः । स च प्रकृते न संभवति । उपमानाभावेऽपि अभूतोपमानोपमेत्वाभ्यां वर्णनस्य भूयस्सु स्थानेषु दर्शनात् । यथा - "न पीयूषे रागो न च मधुरिमा विद्रुमदले, न माक्षीके दन्तक्षतललितभावोऽतिसुभगः । न बिंबे पक्वेऽपि स्मितमधुरशोभाव्यतिकरः समं केन ब्रूमो दशनवसनं ते गिरिसुते"। तथा "उभौ यदि व्योम्नि पृथक्प्रवालावित्यादि । नापरतन्त्रेण मनसा मनोराज्यविजृंभणेन गिरिशसायुज्यपदवीं यान्ति । यास्तु यतन्ते, लोकान्तरातिशयशालिनो यस्य सौन्दर्यस्य निरन्तरदर्शनालिंगनचुंबनसंभाषणादिभोगस्तदा स्याद्यदा गिरिशसायुज्यं प्राप्य एता देहार्घे दधतः। एतावता ललनायास्तव सौन्दर्यं ललनानामपि काममोहाधायकं किमुत पुंसामिति भावः। किं लक्षणं सायुज्यपदवीं, तपोभिरपि दुष्प्रापाम् । तर्हि कस्मात्कामयन्त इत्यत आह-औत्सुक्यादिति । शंक्यमानेष्टवियोगानुस्मरणजन्योऽविचारितक्रियारंभे विलंबाभावः औत्सुक्यम् । तस्माद्यद्यपि जानन्ति, महादेवस्य सायुज्यमत्यन्तदुर्लभं, तथापि तदभिलाषालसद्रपप्रबलदोषमाहात्म्याविशेषसादृश्यदर्शने सत्यपि भ्रमात् अविचारितक्रियारंभ इति भावः । अथवाऽत्र त्वामित्यध्याहृत्य गिरिशसायुज्यप्राप्ति-कामनयापि त्वामेव मनसा यान्ति ध्यायन्ति । किंलक्षणां, कुलकल्पके - सर्वाराध्या महेशानी श्रीमत्त्रिपुरसुन्दरीत्यादिषु वदाचार्याभिप्रायः । त्वदीयं सौन्दर्यमित्यादिश्लोकस्य रहस्यार्थः - चतुर्थचक्रेश्वरी-सर्वसौभाग्यदायकचक्रे त्रिपुरवासिनीमन्त्रमाह-त्वदीयमिति त्वद्ब्रह्म व्योमेति सानुस्वरं ईयं वाक् , सौन्दर्यं द्वितीयं तुहिनगिरिकन्ये कामबीजं व्योमाक्षरस्यान्यनलाभा हव्यञ्जनं इनः चन्द्रः गिरिकन्या औविसर्गान्यनलाभा । कवीन्द्राः पुराणपुरुषा ब्रह्मादयस्त्वां जप्तुं वाञ्छन्ति । महत्सौभाग्यलाभार्थादेतद्बीजमालोक्य स्मृत्वा उत्कण्ठीभवद्धृदयान्मनसा तैरेव ब्रह्मादिभिर्दुरधिगमां ब्रह्मसायुज्यपदवीम् । भैरवयामले-यत्पुंसां च भवेदब्दाद्योषितां तत्क्षणादपि । तत्त्वमीशे तदेवासि स्त्रीरूपा जगदंबिके" । त्रिपुरवासिनीमन्त्रः ह्रीं क्लीं सौः । हैं हकलीं हसौः । त्रिपुरावसिनी सर्वसौभाग्यदायकचक्रेश्वरीश्रीपादुकां पूजयामीति ।। १२ ।।

१३.
ब्रह्मादयस्तव सौन्दर्यं विशिष्य वक्तुं न क्षमा इति यदुक्तं, तत्सत्यं कर्तुं सौन्दर्यसहचरापांगमहिम्ना सौन्दर्यमहिमानमाह - नरं वर्पीयांसमिति । हे परमेश्वरि हे पराणां मध्ये ईश्वरि, तवापांगो लोकोत्तरः, कथमिति चेत्तमाह - यस्मात्कारणात्तवापांगालोके पतितं नरमेतादृशमपि शतशोऽनेका नानाभावोन्मत्ता युवतयो धावन्ति, आलिंगितुं चुंबितुं आत्मानमुपभोजयितुमिति शेषः । पतितमित्यस्यायं भावः - त्वया बुद्धिपूर्वकतया नयनोपान्तपात्रीकृतमिति न, किन्तु दैवादनवधानेनैवापांगपातप्रभापटलपतितं यथा च शीतलजलसहचरिते पवनपटले पतितस्य । मनसा चिन्यमानस्यापि सर्वशरीरव्यापि सर्वोत्तमसौन्दर्यप्राप्तिर्भवति । तर्हि त्वया वात्सल्येनावलोक्यमाने किं वाच्यम् ? कथं धावन्तीत्यत आह-हठादिति । अहमहमिकयेत्यर्थः। तासां गतित्वरामाह गलद्वेणीबन्धाः वेणीबन्धशब्देन शिरोरत्नकुसुमहाराणामुपलक्षणम् । शीघ्रगतिवशेन ते विगलिताः कुचकलशेभ्योऽधःस्रस्तविशकलितवसनाः त्रुट्यत्काञ्च्यो विगलितकटिपरिधानदुकूलाः । अथवा तवालोके जाते सति वर्षीयांसं प्रत्यपि पतितं यथा भवति तथा धावन्तीति वा । अत्र पतिता अत्र पतिता एवमेकैकशो धावन्ति इत्यर्थः । एतादृशमपीत्युक्तं तमाह - वर्षीयांसं अतिशयेन वृद्धं सुरतालिंगनादावक्षमं, नयनविरसं सुरतचातुर्यादिकामकलापाद्रष्टारं नर्मसु जडं क्रीडासु नखक्षतालिंगनचुंबनासनाद्यनभिज्ञं ग्राम्यं, तर्ह्येतादृशं दृष्ट्वापि कथं घावन्तीति चेन्न, परमेश्वरीकृपाकटाक्षसंबन्धेन वर्षीयानपि नवनवोद्दामकामाभिरामो जातः । कमलदलदीर्घलोचनतया श्रृंगाररसांगानि विवेचयितुं समर्थः सकलकोकप्रणीतकामकलाकलापचतुर एतादृशो जात इति । अत्रोन्मादोऽस्य व्यभिचारी । नरं वर्षीयांसमित्यादिश्लोकस्य पञ्चमचक्रेश्वरीसर्वार्थसाधकचक्रेश्वरीत्रिपुराश्रीचक्रेश्वर्या मन्त्रोद्धारः । वर्षीयांसं हंस इति पुराणत्वात्  सदातनत्वात् । नरं योनिराद्यबीजमेतत् । नयनं विशिष्टरसवान् मेदिन्याः ककारः, नर्म रतिः कः, सुजलं रसः अमृतं नित्यं ब्रह्म व्योम सानुस्वारमेतन्मन्त्रलाभात् , तवापांगालोके शिवशक्त्यात्मिकाया अपांगालोके औकारयोगो भवति । तथा चास्य मन्त्रस्य स्मर वशी लं धावन्तीति नित्यं मनुरिति । पञ्चमसर्वार्थसाघक चक्रेश्वरीमन्त्रः-ह्सैं ह्स्क्लीं ह्सौः । त्रिपुराश्रीचक्रेश्वरीश्रीपादुकां पूजयामि । नरं वर्षीयांसमिति श्लोकार्धे षष्ठचक्रेश्वरीमाह - गलद् भञ्जत् विगलत्पुष्पवेणीबन्धा एव वेणीतुल्याकारा शोभा लज्जा ह्रीं तथा -"अनयोद्वमितं विश्वं अस्यालंबितमीश्वरी । तस्मान्नास्याः परा विद्या वेणीबन्धाच्च ब्रह्मणः । तस्मादाद्येयमीशानी" त्यादि । कुचबिन्दुद्वयात्मकत्वात् चतुर्थस्वरोट्टंकनं कं ब्रह्मेन्द्रौ शतं, बिन्दुरन्यत्र लाभात् ।

१४.
क्षिताविति-अत्रैवं व्याख्यानमसांप्रदायिकं-यत्पूर्वश्लोकोक्तमूलाधारादिचक्रे लादिबीजयुक्ते षट्पञ्चाशद्दलादिकमलानि मनसा चिन्तयित्वा प्रतिदलं देवतां ध्यात्वा पूजनीयमिति । यथा-मूलाधारचक्रे पृथ्वी तिष्ठति । तत्र लमिति पृथ्वीबीजयुक्तं षट्पञ्चाशद्दलं कमलं चिन्तयित्वा तत्र प्रतिदलं देवता पूज्या । तत्र प्रथमदले त्रिपुरां पूजयामि, द्वितीये त्रिपुरसुन्दरीं पूजयामीत्यादीनि । तदागमे बहुधा न दृष्टमिति । अत्रैवं व्याख्या सृष्टिसंहारक्रमाभ्यामुत्पत्तिपूजने । तथाहि ब्रह्माण्डमण्डले निर्वाणचक्रे सहस्रदले सदाशिवः परमात्मा परमानन्दोऽव्ययः सकलसाक्षी तिष्ठति । स शिवः । तत्र परमेश्वरी नानाशक्तिमती महामाया वर्तते । तत्र प्रपञ्चोत्पत्त्यनुकूलकालबलेन गुणोद्रेको भवति । तदा शिवशक्त्योः परा नाम काचन शक्तिरुत्पद्यते । सा निर्वाणमारभ्य भूमण्डलमभिव्याप्य तिष्ठति । तत्र भ्रूमध्ये मानसे चक्रे मनोऽधिष्ठायिनी भवति । पश्चादग्नेः-स्फुलिंगा इव शिवशक्त्योस्तेजसः सकाशात् आवरणदेवताः षष्ट्यधिकत्रिशतसंख्याका उत्पद्यन्ते । ते मयूखा इव मयूखाः । तदनु परायाः सकाशात् इच्छाज्ञानाक्रियाकुण्डलिनीमातृका नाम पञ्च शक्तय उत्पद्यन्ते । ताः क्रमेण, आज्ञानाहतमणिपूरस्वाधिष्ठानमूलाधाराधिष्ठायिन्यः भ्रूकण्ठहृदयनाभिलिंगगुदोर्ध्वभागे वसन्ति । पश्चाद्भ्रूमध्ये विशुद्धे चक्रे द्विदले द्वात्रिंशत्तत्वात्मके मनो विद्यते । तत्वानि-परा पश्यन्ती मध्यमा वैखराी, इच्छी पञ्चविधा, ज्ञानाभेदाश्चत्वारः, क्रियाभेदाः सप्त, कुण्डलिनीभेदाश्चत्वारः, मातृकाभेदा अष्टौ अकचटतपयशेति द्वात्रिंशत् । तानि मानसानि । तत्र प्रतितत्वं देवताद्वयं शिवशक्तिभेदेन पूजनीयम् । शांभवतन्त्रानुसारेण शिवप्राधान्येन पूजा । शाक्ततन्त्रानुसारेण शक्तिप्राधान्येनेति चतुःषष्टिदेवतारूपमयूखात्मकं प्रथमावरणम् । पश्चात्कण्ठे आज्ञाचक्रे षोडशदले इच्छाशक्तिसहिते षट्त्रिंशत्तत्वात्मकं नभस्तिष्ठति । तत्रापि प्रतितत्त्वं देवताद्वयमिति द्वासप्ततिदेवतात्मकं द्वितीयमावरणम् । पश्चादनाहतचक्रे ज्ञानशक्त्यधिष्ठिते द्वादशदले सप्तविंशतितत्वात्मा वायुस्तिष्ठति । उक्तन्यायेन चतुःपञ्चाशत्तत्वात्मकं तृतीयमावरणम् । पश्चान्मणिपूरेऽष्टदले क्रियाशक्तियुक्ते एकत्रिंशत्तत्वात्मकं तेजस्तिष्ठति । तत्राप्युक्तान्यायेन द्वाषष्टिदेवतात्मकं चतुर्थमावरणम् । तदनु ततः स्वाधिष्ठाने षड्दले कुण्डलिनीसहिते षड्विंशतितत्त्वात्मकं जलं तिष्ठति इत्युक्तन्यायेन द्विपञ्चाशद्देवतात्मकं पञ्चममावरणम् । पश्चान्मूलाधारचक्रे चतुर्दले मातृकायुक्ते अष्टाविंशतितत्वात्मिका पृथिवीति, उक्तन्यायेन षट्पञ्चाशद्देवतात्मकं षष्ठमावरणम् । इत्युक्तक्रमे पार्थिवानि तत्त्वानि, पञ्चभूतानि, पञ्च तन्मात्राः, दशेन्द्रियाणि, मनोबुद्धिचित्ताहंकाराः, प्रकृतिपुरुषौ कालो महत्तत्वमिति । एवं षष्टयधिकत्रिशतमयूखानामुत्पत्तिस्थानक्रममभिधाय संहारेण पूजाक्रमः । प्रथमं षष्ठावरणपूजा - तत्रायं प्रकारः - मूलाधारचक्रे पृथिवी तिष्ठति तत्र चतुर्दलकमलमस्ति । तत्र प्रतिदलं तत्वसप्तकं ध्यात्वा प्रतितत्वं शिवशक्तिविभागेन देवतारूपमयूखद्वयं ध्यात्वा पूजयेत् । मध्ये शिवौ भावयेद्वा । पूजामन्त्रः-उड्डीश्वरशिवानन्दनाथ तव पादुकां पूजयामीति शिवपक्षे, उड्डीश्वरि अंबिके देवि तव पादुकां पूजयामीति शक्तिपक्षे । तत्र मूलाधारे क्षितितत्वेषु मयूखानां नामानि-उड्डीश्वरः, उड्डीश्वरी, जालेश्वरः, जालेश्वरी, पूर्णेश्वरः, पूर्णश्वरी, कामेश्वरः, कामेश्वरी, श्रीकण्ठः, गगना, अनन्तः स्वरसा, शंकरः, मर्त्या, पिङ्गलः, पातालदेवी, सादाख्यः नादा, आनन्दः, डाकिनी, अवश्यानन्दनाथः, शक्तिनी, मर्त्यानन्दः, लाकिनी, योग्यः, काकिनी, अनन्तः, साकिनी, पादः, हाकिनी, आधारेशः, रक्ता, चक्रीशः, चण्डा, कुरंगीशः, वाराही, मदश्रीशः, महोष्मा, अनादिविमलः, मातंगी, सर्वज्ञविमलः, पुलिन्दा, योगविमलः, शंबरी, सिद्धविमलः, वाचापरा, समयविमलः, कुलालिका, मित्रेशः, कुब्जा, उड्डीशः, वल्ली, षष्ठीशः, कुलेश्वरी, चर्याधीशः, कुलजा, (५६) भूमौ विलिख्य वा पूजनीया इत्याह-क्षितौ षट्पञ्चाशत् इति । अथ द्वितीयावरणपूजा-अथ आप्या रश्मयः-स्वाधिष्ठाने षड्दले षड्विशतितत्वेषु, सद्योजातः, माया, वामदेवः, श्रीः, आधारः, पद्मा, तत्पुरुषः, अंबिका, अनन्तः, निवृत्तिः, अनाथः, प्रतिष्ठा, अनाश्रितमनाः, विद्या, अचिन्त्यः, शान्ता, शशिशेखरः, उमा, तीव्रः, गंगा, मणिवाहः, सरस्वती, अंबुवाहः, कमला, तेजोऽधीशः, पार्वती, विद्यावागीश्वरः, पूजा, चतुर्विघेश्वरः, सुकमला, उमांगेश्वरः, मन्मथा, कृष्णेश्वरः, साश्रया, श्रीकण्ठः, लवा, अनन्तः, सती, शंकरः, रत्नमेखला, पिंगलः, यशोवती, सदाख्यः, हंसनन्दा, मददिग्धः, द्यावा, परदिव्यौघः, ज्येष्ठा, पीठौघः, रौद्री, सर्वेश्वरः, सर्वमयी, तदुक्तं द्विसमघिकपञ्चाशदुदक इति द्वितीयावरणपूजा । अथ तैजसाः । पराशूरः, चण्डेश्वरी, परमः, बन्धुष्मती, परः, गुणकांबा, अपरः, संवर्ता, चिदानन्दः, नीलकुब्जा, अघोरः, गन्घा, डामराधोरः, समररसा, लीलारतः, रूपा, स्वच्छः, स्पर्शा, शीतेश्वरः, शब्दा, आनन्दः, डाकिनी, आलस्यः, रत्नडाकिनी, प्रेमानन्दः, चक्रडाकिनी, योगानन्दः, पद्मडाकिनी, अतीतः, कुब्जडाकिनी, स्वादः, प्रचण्डडाकिनी, योगेश्वरः, चण्डा, पीठेश्वरः, कौशांगा, पादः, प्रपञ्चडाकिनी, कुक्षेश्वरः, समया, श्रीकण्ठः, कामा, अनन्तः, रेवती, शंकरः, ज्वाला, पिंगलाक्षः, कराला, सदाक्षः, कुब्जिका, कालरात्रिः, गुरुपरा, सिद्धगुरुः, शीत्यतीता, रत्नगुरुः, शान्ता, शिवगुरुः, विद्या, मेरुगुरुः, प्रतिष्ठा, समगुरुः, विवृतिः, एतेन हुताशे द्वाषष्टिरिति । अथ तृतीयावरणम् । अथ वायव्यरश्मयः - अनाहते द्वादशदले-खगेशः, भद्रा, कूर्मः, साध्वी, आप्यासमेषः, अशोका, मीनः, मालिका, ज्ञानः, विमला, महानन्दः, शर्वरी, तीव्रः, लीला, प्रियः, कुमुदा, कौलिकः, मेनका, डामरः, डाकिनी, रामः, राकिनी, लामः, लाकिनी, कामरः, काकिनी, सामरः, साकिनी, महामरः, हाकिनी, आधारेशः, राका, चक्रीशः, बिन्दुः, कुरुरुः, कृकला, मध्वीशः, कुब्जिका, हृदीशः, कामकला, शिरसः, कुलदीपिका, शिखेशः, बर्बरी, चर्मा, बाहुरूपा, शस्त्रेशः, महत्तरी, परमगुरुः, मंगला, पराधिकगुरुः, सौकर्या, पूज्यगुरुः, समा । अनेन चतुरधिकपञ्चाशदनिल इति । अथ नाभसाः । विशुद्धे षोडशदले - हृदयः, कौलिनी, कामः, धरित्री, भोगः, विश्वेशी, नयः, योगिनी, महः, ब्रह्मसारा, शिवः, शबरी, भवः, कालिका, सुरसः, जुष्टचाण्डालिनी, मोहः, अघोरेशी, मनोभवः, हेला, सेकः महारक्ता, ज्ञातः, गुह्यकुब्जिका, ज्वरः, डाकिनी, पायुः पापघ्नी, कुलः, सिंहा, संहारः, कुलांबिका, विश्वंभरः, द्रुमा, कौटिलः, कर्ममाना, गालवः, काली, व्योमः, व्योमा, श्वसनः, नादा, खेचरः, महादेवी, बाहुजः, महत्तरी, ज्ञानः, कुण्डलिनी, विश्वः, कुलेश्वरी, अजः, ईषिका, मनः, दीपिका, ईशानः, अधिका, शंखः, मोचिका, परमः, परा, परः, चिता, एतेन दिवि द्विःषट्त्रिंशदिति । अथ मानसाः - आज्ञाचक्रे, द्विदले, परः, अपरा, भास्वान्, माता, [आनन्दः, आनन्दपरा] चित्, चित्परा, [चिद्देवः, अंबा] महामायः, महामायापरा, इच्छा, इच्छापरा, सृष्टिः, सृष्टिपरा, स्थितिपरा, निरोधः, निरोधपरा, मुक्तिः, मुक्तिपरा, ज्ञानः, ज्ञानपरा, सत्यः सतीपरा, असत्यः, असतीपरा, सदसत्, सदसतीपरा, क्रियः, क्रियापरा, आत्मा, आत्मापरा, इन्द्रियाश्रयः, इन्द्रियाश्रयपरा, गोचरः, गोचरपरा, लोकमुख्यः, लोकमुख्यापरा, देवतः, देवतापरा, संवित्, संवित्परा, कुण्डली, कुण्डलिनीपरा, सौषुप्तः, सौषुप्तमयापरा, प्राणसूत्रः, प्राणसूत्रपरा, स्पन्दः, स्पन्दपरा, मातृकः, मातृकापरा, स्वरोद्भवः, स्वरोद्भवपरा, शब्दवान्, शब्दवतीपरा, वर्णजः,  वर्णजापरा, वर्णज्ञातः, वर्णज्ञातापरा, वर्गजः, वर्गंजापरा, संयोगः, संयोगापरा, मन्त्रविग्रहः, मन्त्रविग्र्हापरा, एतेन मानसाः । द्विदले आज्ञाचक्रे चतुःकोष्ठकं वामदले चतुःकोष्ठकं दक्षिणे । एतेन मनसि च चतुष्षष्टिरिति व्याख्यातम् ।। हे परमेश्वरि ! एषां सर्वेषामुपरि शिरसि तव पादांबुजं, अथवा एतेषां उपरि निर्वाणचक्रे तव पादांबुजं, निरतिशयानन्दमयं पूजनीयं जागर्ति वसति । तत्प्रसादादेव सर्वतेजोविशेषाः प्रकाशन्त इथि तदनु सर्वोऽपि प्रपञ्च इति । एवमिदं षष्ट्यधिकं शतत्रयं रश्मीनां, पञ्चचक्राधिष्ठायिन्यः, पराद्याः षट्शक्तयः, ता अपि शिवशक्तिविभागेन द्वेधा, इति सर्वं मिलित्वा द्वासप्तत्यधिकानि त्रीणि शतानि रश्मीनां भवन्ति । एतत्सर्वमभिसन्धाय, कुब्जिकातन्त्रे "शिवस्य निष्प्रपञ्चस्य, परशब्दानुकारिणः । चिदुल्लासात्परा जाता पञ्चानां मातृरूपिणी । अन्वयानां मार्गयोगात्सैका षोढा प्रजायते । परा चेच्छा तथा ज्ञाना क्रिया कुण्डलिनीति च । मातृका याऽष्टधा प्रोक्ताः पराभेदास्ततः स्मृताः । कुण्डलीमातृकाभ्यां वा षोढा भिन्नमयूखकम् । नानाविघं सुविततं मन्त्रमेतत् षडन्वयम् । उत्पन्नं शांभवं पश्चाज्जायते तच्चराचरम् ।।" तथा "आदौ परा चतुर्धा स्याद् द्वितीयेच्छा च पञ्चधा । तृतीया चतुर्विधा ज्ञाना चतुर्थी सप्तधा क्रिया । पञ्चमी कुण्डली द्विर्द्विः, षष्ठी स्यान्मातृकाऽष्टधा । परातो जायते चेच्छा सा च व्योमपतिः स्मृता । षट्त्रिंशन्नाडिकायुक्ता कण्ठस्थानं समाश्रिता । इच्छातो जायते ज्ञान सा च वायोरधीश्वरी । सप्तविंशतितत्वानां पतिः साऽनाहताश्रया । ज्ञानातोऽभूत्क्रिया शक्तिः सा च वह्नीश्वरी मता । एकत्रिंशद्वश्मिपतिः स्वाधिष्ठानं समाश्रिता । क्रियातः कुण्डली व्यक्ता सा स्यात्सलिलनायिका । षड्विंशद्रशम्यो मातुः मणिपूरं समाश्रिता । कुण्डल्या मातृका जाता सा क्षितेरीश्वरी मता । अष्टाविंशतिरश्मीनां अधिषा सा रसाश्रया । शिवशक्तिविभागेन द्विविधा शांभवाज्ञया । षष्टयुत्तरं त्रिशतकमेवं शांभवरश्मयः । परादिशक्तिभिः षड्भिर्नायकैः सहितः पुनः । द्वासप्तत्यधिकत्रीणि शतान्याहुर्मनीषिणः । एषां स्मरणमात्रेण जीवन्मुक्तो महीं चरेत् । एतेषां स्मरणाशक्तः षट्पञ्चैकमपि स्मरेत् । एतेषां स्मरणाल्लोकः पापहा पूजनात्पुनः । लक्ष्मीबान्ध्यानतो जीवन्मुक्तो रश्मिकुले वसेत्" इति । क्षितौ षट्पञ्चाशदित्यादिश्लोकस्य रहस्यार्थः -अत्र षटचक्रेश्वरीरूपं षडन्वयाधिदैवतं, तत्समीपे तत्स्वरूपं, अनयारेभेदं सूचयन् षडन्वयदेवता त्वमेवेत्याहार्यरहितस्वभावाऽसीत्याह क्षिताविति । तदेतेषां हृदयमयचिन्मयतेजोरूपा मयूखा अंघ्र्याद्यात्मानः, एषामुपरि अप्राप्यदूरस्थले शुक्लरजतसंज्ञं, तथा च कुलोदयतन्त्रे "षट्चक्रे श्रीमहेशानि चक्रमध्ये निवासिनि । षडन्वयाधिदेवतारूपिणी त्वमसि प्रिये । वेधिका त्रिपुरा सिद्धा शक्तौ च त्रिपुरांबिका । व्यापिका या त्वं देवि ध्रुवं हंसौ ण सुन्दरः । मद्धृदये त्वमारक्ता चिदानन्दाद्यतात्मिका । निष्कलब्रह्मरूपा त्वं कदाचित्सकलात्मिका"। इति । क्षितितत्त्वमूलाधारविद्यायाः परितः षट्पञ्चाशत्कलारूपा ध्येया । शुभ्रामुदकत्वलिंगविद्यां परितो द्विपञ्चाशत्कला ध्येया । रक्तां वह्नितत्वनाभिविद्यां परितः द्विषष्टिकला ध्येया । धूम्रां वायुतत्वहृदयविद्यां परितः चतुःपञ्चाशत्कला ध्येया । शुभ्रां तत्राकाशतत्वकण्ठविद्यां परितः द्वासप्ततिकला ध्येया । अवर्णां मनस्तत्वभ्रूविद्यां परितः चतुःषष्टिकला ध्येया ।

१५.
शरज्ज्योस्नेति । हे श्रीवाग्देवते त्वा सकृदपि न नत्वा स्थितानां सतामपि भणितयो वचांसि सूक्तयः कथमपि सन्निदघते कथ सन्निधानं प्राप्नुवन्ति । न कथमपीत्यर्थः । कथमपीति व्यस्तमव्ययम् । तव नमस्कारमन्तरेण वाभ्विभवे कारणान्तरं नास्तीति । कथमिवेत्यपि पठन्ति । ननु दुरुक्तयो ग्राम्योक्तयो वा स्फुरन्त्येवेत्यत्राह कीदृश्यो भणितयः, मधुक्षीरद्राक्षामधुरिमधुरीणा इति । मध्वादीनां यो मधुरिमा माधुर्यं तस्य धुरंधराः, गभीरार्थप्रकाशकमधुरकोमलपदप्रबन्धरूपा इत्यर्थः । अथवा, हे मातः, त्वां कथमपि कष्टेनापि सकृदपि एकवारमपि, ये नमन्ति ते सन्तः, तेषां एकवारं नमतामपि विशिष्टरूपा भणितयः किं न सन्निदधते अपि तु सन्निदधत एव । नमस्कारमात्रेणापि सकलालङ्कारगुणपुरःसरा विमलमधुरकोमलवाग्विलासाः अनायासेन स्फुरन्तीत्यर्थः । किंलक्षणां त्वां शरज्ज्योत्स्नाशुभ्रामितिश्लोकस्य रहस्यार्थः । बुद्धिस्थनवचक्रेश्वरीमन्त्राणां त्रिरूपध्यानं सममित्यवसरसंगत्या फलत्रयसमुद्देशेन ध्पानत्रयं कूटत्रयस्यापि समं समानफलं दद्यादित्याह सप्तभिः । सर्वे मन्त्राः कामकलात्मकाः एव । अत्रत्या स्फुटा कामकलास्वरूपभावना । कथम् ?  मुखमिति पद्ये । तथा ब्रह्मयामले - "त्रिकोणा योनिरूपेयं तव कामकला शिवे । मुखेन्दुबिन्दुसंयुक्ता कुचबिन्दुद्वयात्मिका । हृदन्तरे नभोरूपं शून्ये सोमाग्निभास्करे । इत्थं बिन्दुत्रयं ध्यात्वा जगत्क्षोभकरो जनः । एतन्मयी त्वमीशानि शंभुश्चैतन्मयो ह्यहम् । एतन्मयाः सुराः सर्वे देव्यश्चैतन्मया उमे । स्त्रीपुन्नपुंसकं गौरि सुखवक्षोजलिङ्गवत् । बिन्दुत्रयेणलिंगेन विश्वमेतच्चराचरम् । हृदन्तर्वर्तिनी काचित्कला कामकलात्मिका । विश्वेषां हृदयं सिद्धिविदितं तद्यथातथम् ।" ।। १५ ।।

१६.
कवीन्द्राणामिति । हे परमेश्वरि, केचित्सन्तः पुरुषाः, भवतीं त्वामरुणामेव स्मरन्ति । आरुण्यगुणवतीमेव स्मरन्ति । अमी सतां सहृदयानां भावुकानां रञ्जनं विदधति । मनोऽनुरागमभिवर्धयन्ति । काभिः वाग्भिः वाणीभिः, काव्यबन्धरूपाभिः, कीदृशीभिः, विरिञ्चिप्रेयस्यास्तरलतरश्रृंगारलहरीगभीराभिः, विरिञ्चप्रेयसी सरस्वती, तस्यास्तरलतर उल्लोलितो यः शंगारः, तस्य लहर्यो वीचयः परंपरा घारा, तथा गभीराभिः व्यंग्यप्रधानाभिः अविगाह्याभिरिति । अयमर्थः-एतद्ध्यानवतामेतादृश्यो वाचः स्फुरन्ति, याः श्रोतृणां वर्ण्यमानानां नायिकानां वा श्रवणात् हृदयाह्लादिन्यः । सत्यं सरस्वत्या अपि वर्णनीयनायकविषयकप्रेमाख्यरतिस्थायिभावमुत्पाद्य अनुभावोद्गीर्णविभावसात्विकव्यभिचारिभिः संवर्ध्य धारावाहिकतया उल्लासितां सरस्वतीं श्रोतृन् प्रापयन्ति । स च सरस्वत्याः श्रृंगारो व्यंग्यतया  भासत इति । व्यंग्यप्रधानत्वात् गंभीरत्वं काव्यस्य । व्यंग्यप्रधानं हि काव्यं श्रोतृणां परमानन्ददायितया मनो रञ्जयति । तदुक्तं "सद्यः परनिर्वृतये" इति । यथा काचन सखी दूती वा नायिकाया मनसि नायकगुणोत्कर्षोपवर्णनेन प्रमेधारामुत्पाद्य नायिकामभिसारायित्वार, नायकं प्रापय्य नायकमनोऽनुरञ्जनं कुरुते । अथवा विरिञ्जिप्रेयस्याः ब्रह्माण्या उत्पन्नो यस्तरलतरोऽपि शंगाररसः तस्य लहर्यः परम्पराः तास्तु उत्तलितरूपा अपि गभीरा गूढा भवन्ति । नायिकाया ब्रह्मकुलोन्पन्नायाः कुलांगनात्वात् शृंगारप्रकाशनं अनुचितं शीलहानेः । तद्वद्गूढव्यञ्जनाभिरिति । व्यंग्यस्य गूढत्वमगूढत्वमिति । तथा च मम्मटः - "तच्च गूढमगूढञ्चेति" । आरूण्यमपि जपाकुसुमादिसदृशमत्र भवति । किंभूतां भवतीं, बालातपरुचिं, बालार्ककिरणाकाराम् । तथैव ध्यानमुक्तं - "उद्यदिनद्युतिमिन्दुकिरीटां तुंगकुचां नयनत्रययुक्ताम् । स्मेरमुखीं वरदाङ्कुशपाशाभीतिकरीं प्रभजे भुवनेशीम्" । एतादृश आकारः परमेश्वर्या कथं धृत इत्यत आह-समस्यमानस्य पदस्य पूव? भागः कवीन्द्राणां चेतः कमलवनेति । कवीन्द्राणां यानि चेतांसि तान्येव कमलवनानि, तेषामनुरागरूपारुणगुणरसप्रकाशो यथा स्यादिति । कमलानामरुणगुणपरिमलप्रकाशादिप्राप्तिस्तु बालार्ककिरणभासैव । तदुक्तं - "एतत्सरसिजकुट्मलस्वकृत्यं भित्वा तज्जलभरमागतं बहिर्यत् । आमोदप्रकटनमिन्द्रिरानिवासः"
कवीन्द्राणामिति । हे परमेश्वरि, केचित्सन्तः पुरुषाः, भवतीं त्वामरुणामेव स्मरन्ति । आरुण्यगुणवतीमेव स्मरन्ति । अमी सतां सहृदयानां भावुकानां रञ्जनं विदधति । मनोऽनुरागमभिवर्धयन्ति । काभिः वाग्भिः वाणीभिः, काव्यबन्धरूपाभिः, कीदृशीभिः, विरिञ्चिप्रेयस्यास्तरलतरश्रृंगारलहरीगभीराभिः, विरिञ्चप्रेयसी सरस्वती, तस्यास्तरलतर उल्लोलितो यः शंगारः, तस्य लहर्यो वीचयः परंपरा घारा, तथा गभीराभिः व्यंग्यप्रधानाभिः अविगाह्याभिरिति । अयमर्थः-एतद्ध्यानवतामेतादृश्यो वाचः स्फुरन्ति, याः श्रोतृणां वर्ण्यमानानां नायिकानां वा श्रवणात् हृदयाह्लादिन्यः । सत्यं सरस्वत्या अपि वर्णनीयनायकविषयकप्रेमाख्यरतिस्थायिभावमुत्पाद्य अनुभावोद्गीर्णविभावसात्विकव्यभिचारिभिः संवर्ध्य धारावाहिकतया उल्लासितां सरस्वतीं श्रोतृन् प्रापयन्ति । स च सरस्वत्याः श्रृंगारो व्यंग्यतया  भासत इति । व्यंग्यप्रधानत्वात् गंभीरत्वं काव्यस्य । व्यंग्यप्रधानं हि काव्यं श्रोतृणां परमानन्ददायितया मनो रञ्जयति । तदुक्तं "सद्यः परनिर्वृतये" इति । यथा काचन सखी दूती वा नायिकाया मनसि नायकगुणोत्कर्षोपवर्णनेन प्रमेधारामुत्पाद्य नायिकामभिसारायित्वार, नायकं प्रापय्य नायकमनोऽनुरञ्जनं कुरुते । अथवा विरिञ्जिप्रेयस्याः ब्रह्माण्या उत्पन्नो यस्तरलतरोऽपि शंगाररसः तस्य लहर्यः परम्पराः तास्तु उत्तलितरूपा अपि गभीरा गूढा भवन्ति । नायिकाया ब्रह्मकुलोन्पन्नायाः कुलांगनात्वात् शृंगारप्रकाशनं अनुचितं शीलहानेः । तद्वद्गूढव्यञ्जनाभिरिति । व्यंग्यस्य गूढत्वमगूढत्वमिति । तथा च मम्मटः - "तच्च गूढमगूढञ्चेति" । आरूण्यमपि जपाकुसुमादिसदृशमत्र भवति । किंभूतां भवतीं, बालातपरुचिं, बालार्ककिरणाकाराम् । तथैव ध्यानमुक्तं - "उद्यदिनद्युतिमिन्दुकिरीटां तुंगकुचां नयनत्रययुक्ताम् । स्मेरमुखीं वरदाङ्कुशपाशाभीतिकरीं प्रभजे भुवनेशीम्" । एतादृश आकारः परमेश्वर्या कथं धृत इत्यत आह-समस्यमानस्य पदस्य पूव? भागः कवीन्द्राणां चेतः कमलवनेति । कवीन्द्राणां यानि चेतांसि तान्येव कमलवनानि, तेषामनुरागरूपारुणगुणरसप्रकाशो यथा स्यादिति । कमलानामरुणगुणपरिमलप्रकाशादिप्राप्तिस्तु बालार्ककिरणभासैव । तदुक्तं - "एतत्सरसिजकुट्मलस्वकृत्यं भित्वा तज्जलभरमागतं बहिर्यत् । आमोदप्रकटनमिन्द्रिरानिवासः तत्सर्वं दिनकरकृत्यमामनन्ति" इति । अत्र पञ्चमी समुद्धारः । कवीन्द्राणां चेत इति श्लोकरहस्यार्थः अत्र पञ्चमीसमुद्धारोऽपि श्रीमदाराध्यचरणाः । वागीश्वरीवर्णन वाग्भवकूटे पूर्वोत्तरा द्वाभ्यां मूलविद्या द्वयोः कूटद्वयं चेतः हृत्, ब्रह्म व्योम कमल एतदान्तं वनमाला शिवः आतपरुचि भूबीजं अरुणाकारा महामाया नादबिन्दुविभूषिता । विरिञ्चिः कः प्रेयसी शक्तिः व्योम हः, तरलतरः पवनः तरो लकारः श्रृंगारलहरी लज्जा एतद्गभीराभिर्वाग्भिः एतत्पञ्चकूटजपनरूपाभिः, सुधारसमयगूहिताभिरिति । एतत्सर्वं रजोगुणात्मकत्वाद्राजसमेव ।। १६ ।।

१७.
सवित्रीभिरिति । हे जननि यः स्वकीये हृदयकमले त्वां वशिन्याद्याभिः सह सञ्चिन्तयति, वशिनी कामेश्वरी मोदिनी विमला अरुणा जयिनी सर्वेश्वरी कौलिनी इत्यष्टाभिः वाग्देवताभिः सह ध्यायति, स वचोभिः काव्यानां कर्ता भवति । किं लक्षणाभिः, वाचां सवित्रीभिः । वाचां वाक्पालिकानां प्रसन्नाभिः मातृकाभूताभिः, अकचटतपयश इति वर्गाष्टकाधिष्ठायिन्यो भवन्ति । शशिमणिशिलाभंगिरुचिभिः चन्द्रकान्तमणिप्रभापटलपाण्डुराभिः, किंलक्षणैर्वचोभिः कविताभंगिसुभगैः, कविताया भंगास्तरंगास्तैः सुभगैः, पुनः किंभूतैः, वाग्देवीवदनकालामोदमधुरैः वाग्देवतावदनकमलोल्लासिपरिमलमधुरमञ्जुलैः काव्यानां सालंकारसगुणशब्दार्थघटितानां वाक्यानामिति । सवित्रीभिर्वाचामित्यादिपद्यस्य रहस्यार्थमाह - संवित् ब्रह्म ह अधः अ विष्णुः ब्रह्म वै विश्वं दधाति । ब्रह्मातिभूस्वरूपं भावं जलं लज्जा, इत्येकां पञ्चमीमुद्धृत्य सिंहावलोकनन्यायेन सप्तमीं चक्रेश्वरीमाह - सवित्रीभिरिति लज्जा, शशिमणिः शशिनो मणिः कान्तिः लक्ष्मीः, शिलाभंगरुचिभिः, शिला जडमयं जगत् , तस्य भंगो विनाशः, तत्कान्त्या युता परेति यावत् । त्वां सप्तमीं वशिनीवाग्देवताष्टकैः परिवारगणैः समं य इत्यादिना । सर्वरोगहरचक्रे ह्रीं क्लीं व्लूं त्रिपुरासिद्धाचक्रेश्वरीति यावत् ।। १७ ।।

१८.
पुनर्ध्यानान्तरं फलान्तरं चाह - तनुच्छायाभिरिति । हे भवानि, यो द्यावापृथिव्योः अरुणगुणैकाकारतासंपादिकारुण्यकान्तिकमनीयतनुं त्वां स्मरति घ्यायति तस्य मानुषे लोके चकोरनयना वश्या भवन्ति । किं, ऊर्वश्या सह गीर्वाणगणिका देवांगना अपि कति कति वश्या न भवन्ति किन्तु सर्वा अपीत्यर्थः । वशीकरणकर्मणि रक्तारुणाया एव ध्यानमागमे उक्तम् । स्त्रीराजलोकवश्यार्थे रक्तरूपां स्मरे द्यताम् इति । "यस्त्वां विद्रुमपल्लवद्रवमयीलेखामिवालोहितां आत्मानं परितः स्फुरत् - त्रिवलयां मायामभिध्यायति । तस्मै निन्दितचन्दनेन्दुकदलीकान्तारहारस्रजे निश्वासाश्रुमवाप्य दाहगहना मूर्च्छन्ति तास्तास्त्रियः" इति । कि लक्षणास्ताः, त्रस्यद्वनहरिणशालीननयनाः, संत्रासचपलकुरंगलोचनाः, किंलक्षणाभिस्ताभिः तनुच्छायाभिः, तरुणतरणिश्रीसरणिभिः बालादित्यसपत्नरागरुचिभिः । तनुच्छायाभिरिति श्लोकस्य रहस्यार्थः - अष्टमी सर्वसिद्धिचक्रस्य त्रिपुरासिद्धांबा, तनुः शरीरं संसारमिति यावत् । तत्र छायया बिंबेन वर्तमानो हंस इति । बहुवचनं अभिघानबाहुल्यात् । तरुणो महामोहांबुघिः तत्र तरणिर्नौका वाग्बीजं अन्यत्रानुस्वारात् युतं, मध्ये श्रीसरणिः तुर्यस्वरचिह्नं सः, उर्वीमरुणिमनिमग्नां एतत्त्रयं रेफलग्नं यावदिति । ह्स्रैं ह्स्क्ल्रीं ह्स्रौः प्रकृतार्थस्तु प्रकृतेः ।। १८ ।।

१९.
ततः प्रथमानित्यामाह-मुखं बिन्दुमिति । हरमहिषि, स पुमान् इमा वनिताः स्त्रियाः एव संक्षोभं निजस्वरूपदर्शनजनितपञ्चबाणपराभवोत्पन्नशोकविकलान्तःकरणाः करोतीत्येतत्फलमतिलधु अतितुच्छम् । किन्तु त्रिलोकीमप्याशु शीघ्रं दर्शनमात्रेण भ्रमयति व्यामोहयति । स कः., यस्तव मन्मथकलां एवं कृत्वा ध्यायेत् । एवमिति किं, बिन्दुं मुखं कृत्वा, बिन्दुं मुखत्वेन प्रकल्प्य ध्यात्वा तदधः कुचयुगं ध्यात्बा तस्याप्यधो हकारार्धं ध्यायेदिति । अयमर्थः, हे हरमहिषि, यस्तव मन्मथकलां मन्मथशब्देन कामराजबीजं क्लीमित्याकारं, तस्य कलां एकदेशं ईमिति । तत्र ईकारस्य लेखने बिन्दुत्रयात्मकमेव रूपं जायते । तत्र, एको बिन्दुरूपरि, बिन्दुद्वयमघः । तत्रोपरितनो बिन्दुः परमेश्वर्या मुखत्वेन ध्येयः । अधस्तनं बिन्दुद्वयं कुचयुगत्वेन ध्येयम् । तस्याधस्त्रिकोणाकारं मोहनमन्दिरं ध्येयमिति । तदेव हकारार्धम् । हकारस्योपरितने भागेऽर्धलुप्ते सति अधोऽर्धभागस्त्रिकोणो योन्याकारस्तिष्ठति । स्त्रीणां शरीरस्य स्थानमध्ये चायम् । यत्प्रथमं मुख, तदधः कुचौ तदधो वरांगमिति । हे हरमहिषि, य एवं कामकलां ध्यायेत् स त्रिलोकीमपि व्यामोहयति । कुचद्वयं किंविशिष्टं, त्रिकोणध्यानेन सूर्यचन्द्ररूपं स्तनद्वयं त्रिलोकीरूपां कामिनीं व्यामोहयति । कामकलाशब्देन ककारलकाररहितं सरस्वतीबीजं ईकाररूपं आगमपरिभाषितम् । तथा च लघुस्तवे -"यन्नित्ये तव कामराजमपरं मन्त्राक्षरं निष्कलं तत्सारस्वतमित्यवैति विरलः कश्चिद्बुधश्चेद्भुवि" इति । निष्कलं मन्त्राक्षरं, निष्कलं निष्क्रान्तककारलकारं यत्क्लीमिति मन्त्राक्षरं, अवशिष्टं ईमिति । श्रुतिरपि "यर्दाँ श्रुणोत्यलकँ श्रृणोति न हि प्रवेद सुकृतस्य पन्था" मिति । अलकं लकारककारवर्जितं ईमिति । अन्यत्रापि सा पुनस्तुरीयरूपम् । स्वरेषु अकारादिक्रमेणगण्यमानेषु चतुर्थ ईकारः, सैव तृरीया । अथवा तुरीया जाग्रत्स्वप्नसुषुप्तिरूपबिन्दुत्रयात्मिका । तत्रैको बिन्दुः सूर्यः, द्वौ दहनशशिनौ । तदधो हकारार्धमिति वा ध्यानम् । तदुक्तं - "कूटत्रयमिदं देवि तुरीयं स्वरशेखरम् । तत्तुरीयस्वरूपं तु बिन्दुत्रयमुदीरितम् । तदात्मकत्वं देव्यास्ते साधकस्य च यद्भवेत् । तद्भावनां श्रृणु प्राज्ञे महोदयकरीं शुभाम् । ऊर्ध्वं बिन्द्वात्मकं वक्त्रं अधो बिन्दुद्वयात्मकम् । कुचद्वयं तु तद्विद्यात् शेषांगानि विभावयेत्" इति । अथ हकारो हंसः तदुक्तं मानसक्रमोत्तरतन्त्रे-हंसो रविः शिवो हः स्यादिति । हकारे सकारे च लुप्ते अधोगते सति अ अः इति विसर्गानुस्वाराख्यबिन्दुत्रयभवशिष्यते । तत्रानुस्वरो मुखत्वेन विसर्गाः कुचत्वेन, तदथश्च मन्मथकला एकारः । एवं ध्यायेत् ।। मुरबं बिन्दुं कृत्वेति श्लोकस्य रहस्यार्थः मुखमिति, मुखं बिन्दुं वाणी कुचयुगं लक्षणयाऽत्र कलसं, तदधः एतस्य कलसस्य पदस्य अधः तदधः, तस्याधो वर्तमानलकारोत्तरे वर्तमानः सकारः इति । युगयुगं (कुचयुग) एतदस्य युगलं तेन तदधो नीत्वा विलुप्यति । यावदुक्तयुक्त्या एवमुद्धारक्रमेण आद्याक्षरद्वयं चरमाक्षरमेकं चापि विलुप्येति यावत् । हरार्धांगे वर्तमाना देवी लज्जेति यावत् । हरमहिषि हर नित्ये महिषी क्लिन्ना त्वन्मन्त्रानुसारात् । मन्भथकलां मदद्रवां संक्षोभं नयति । योनि तेन संसारो धनं वनिता नित्या परा इत्यादि । ऐं क्लीं ह्सौः स्क्लीं नित्यक्लिन्ने मदद्रवे सौः । अं आं कामेश्वरीनित्या ।

२०.
किरन्तीमिति । हे परमेश्वरि यस्त्वां एवंभूतरूपां हृदि आधत्ते स्वध्येयत्वेन मनोमन्दिरमानयति । एवमिति कि, अंगेभ्यः किरणनिकुरुंबामृतरसं किरन्ती, अंगेभ्यः सर्वायवेभ्यः किरणानां यत् निकुरुंवं समूहः, तल्लक्षणोऽमृतरसः, तं किरन्तीं द्रवन्तीं वर्षन्तीं इत्यर्थः । अथवा निकुरुंब इव योऽमृतरसः तमित्यर्थः । कामिव हिमगिरिशिलामूर्तिमिव, प्रालेयाचलशिलाशकलगलितपीयूषपुत्तलिकामिव, यथा सा निरन्तरं पीयूषं स्रवति, तथाऽरुणां त्वामित्यर्थः । ध्यानानन्तरं फलमाह-स सर्पाणां दर्पं दृष्ट्या शमयति । दर्पशब्देनात्र विषं, विषमूलत्वात् सर्पदर्पस्य, यन्मूलो गर्वः स एव सः । क इव, शकुन्ताधिप इव, गरुड इव । फलान्तरमाह-ज्वरप्लुष्टानपि दृष्ट्वैव सुखयति । किं लक्षणया दृष्ट्वा, सुवासारशिरसा सुवाया अमृतस्यासारो धारापातः, तत्प्रधानशिरोरूपया ।। किरन्तीमंगेभ्य इति श्लोकस्य रहस्यव्याख्या । दुर्वाससो विद्यामाह-किरंतीं अंगेभ्यः कूटत्रयेभ्यः किरणानां निकुरुंबं निचयः, अमृतरसं ब्रह्म, तद्बिन्दुनादात्मानं त्यजन्तीमिति यावत् । तेन नादबिन्दुविहीना चेयम् । युक्त्या कामराजविद्ययेवेत्यर्थः । सर्पाणां जगतां दर्पं महामोहं, किञ्च ज्वरस्तापत्रयं, सुधाधारशिरसा ज्ञानेन, इति सूक्ष्मकलाध्यानं कामकलायाः परमेश्वर्याः आगमे वर्तते ।। २० ।।

२१.
"इति ते कथिता कामकलाया बाह्यभावना । पूर्वमेवाधुना वक्ष्ये साधनामान्तरालिकीम् । मूलादिब्रह्मरन्ध्रान्तस्फुरद्विद्युल्लताकृतिम् । ध्यायेत्कुण्डलिनीं देवीं त्वद्विद्याक्षररूपिणीम् । षट्चक्रभेदिनीं देवीं तां च बिन्दुत्रयात्मिकाम् । तां च सार्धकलारूपां चिन्तयेत्पद्मकानने । एवं भावनया कृष्टाः परमानन्दनिर्भरः । संसारसागरं धीमान्गोष्पटीकुरुते शिवे ।" इति सूक्ष्मध्यानमाह - तटिल्लेखेति । हे मातः महापद्माटव्यां तव कलां पश्यन्तो महान्तः परमाह्लादलहरीं दधति । महापद्माटव्यां ब्रह्मरन्ध्रान्तर्वर्तिनिर्वाणचक्रे सहस्रदलकमले । दलबाहुल्याभिप्रायेण अटवीपदप्रयोगः । तव कामकलामीकाररूपां विसर्गानुस्वाररूपां वा पश्यन्तः साक्षात्कुर्वन्तो महान्तः साघका योगीश्वराः परमाह्लादलहरीं दधति । आत्माकारान्तःकरणवृत्तिप्रतिबिंबितानन्दरूपां दघति । पश्यन्त इत्युक्ते तत्र कारणापेक्षायां चक्षुरादेरसंभवादाह मनसेति । मनोवृत्तिरूपेण साक्षात्कारेण पश्यन्तः । मनसः शुद्धिमाहमृदितमलमायेनेति । परद्रव्याद्यभिध्यान-परानिष्टानुसान्धान-वितथाभिनिवेशास्त्रयो मानसा मलाः । संकल्पाध्यवसायक्रियादयो वा । तल्लक्षणा तद्विषयकवासनारूपा वा या माया सा मृदिता नाशिता यत्र तेन सम्यक्शोधितेन । किंलक्षणां, तटिल्लेखातन्वीं तटिल्लेखावत्तन्वीं तपनशशिवैश्वानरमयीं बिन्दुत्रयात्मिकामित्यर्थः । पुनः कीदृशीं षण्णामपि कमलानामुपरि निषण्णां मूलाधारादिविशुद्धान्तानां उपरि सहस्रदले स्थिताम् । अयं प्रकारः - सम्यक् समे देशे सम्यगासने उपविश्य प्राणानायम्य मनसा षट्चक्रभेदपूर्वकं सहस्रदले परमेश्वरीमावाहयेत् । आवाहनमन्त्रः - "महापद्मवनान्तस्स्थे सच्चिदानन्दविग्रहे । सर्वभूतहिते मातरेह्येहि परमेश्वरि" इति । आवाहनपूर्वकं तत्र मानसोपचारैः पूजयित्वा ध्यायन् ध्यानघारानुसन्धानसमाकलितपरमेश्वरीस्वरूपानुभवानन्दतिरस्कृतबाह्यप्रपञ्चरचनाकल्लोलकोलाहले मनसि परमानन्दलहरीं दघतीति । अथवा श्रीचक्रान्तरगतत्रिकोणे वर्तमानां तव कलां पश्यन्तो ध्यायन्तः परमाह्लादलहरीं दघति । किंलक्षणां षण्णामपि कामकलानामुपरि स्थितां षोडशाश्राष्टाश्रचतुर्दशारद्वयाष्टाराणामुपरि धुरि वर्तमानां, पुनः कीदृशीं तपनशशिवैश्वानरमयीं सोमसूर्यानलात्मकचक्रप्रधानां महापद्माटव्यामनेन ध्यानं-महापद्मवनान्तस्थ इत्यादि । अन्यत्पूर्ववत् ।। तदिल्लेखातन्वीतिपद्यस्य रहस्यार्थः । अत्र वैष्णवीसप्तकूटोद्धारमाह-तटिल्लेखातन्वी प्रणवः, तपनशशिवैश्वानरमयीति प्रत्ययवाहुल्यात् षण्णां कूटानामुपरि । आद्ये प्रणवः षट्कूटा वैष्णवी ।। २१ ।।

२२.
भवानीति । हे भवानि त्वं त्वद्दासे मयि सकरुणां दृष्टिं वितर धेहि इत्यमुना प्रकारेण यस्त्वां स्तोतुं वाञ्छतिं । वाञ्छाविषयोपन्यासोऽयं वाञ्छाया इच्छारूपतया ज्ञानपूर्वकत्वात् , मातः भवानि, अहं त्वद्दासः, मयि दासतमे कृपादृष्टिं कुरु, एतावन्तं भागं वाञ्छाकारत्वेनापि निष्कपटेन मनसा यदा ध्यायति जानाति, पश्चादेव वाञ्छन् यदा कीर्तनरूपां बाह्यभक्तिं भवानि त्वमित्येव तं भागं उच्चरति, तदैव त्वं सकलप्रयोजनमौलिभूतां निजसायुज्यपदवीं तस्मै दिशसि दत्से । अयं भावः । इच्छाकारणरूपज्ञानविषयत्वेनापि मनोमन्दिरमानीतां सतीं तामेव मानसीं भक्ति मन्यसे, दत्से च सायुज्यम् । एतादृशी भक्तानुग्रहकारिणीत्यर्थः । अथवा भवानीति भूधातोर्लोडुत्तमपुरुषैकवचनं, अहमिति शेषः । त्वमित्यस्य त्वदभिन्न इत्यर्थः । तथा च हे जननि, त्वं भवानि, त्वदभिन्नो भवानि भवेयमित्येतावच्छब्दमात्रमुच्चार्यमाणं श्रुत्वापि निजसायुज्यपदवीं ददासि । कीदृशीं मुकुन्दब्रह्मेन्द्रस्फुटमुकुटनीराजितपदां हरिहरविरिञ्चीन्द्रप्रमुखैरपि किरीटकोटिखचितमणिगणप्रदीप्ताभिर्नीराजितपदांभोजाम् । सालोक्यादिपरित्यागेन सायुज्यमुपवर्णयता, भक्तेर्महिमगरिमा सूचितः । तथा च यया जगदंबिकया करुणाकादंबिनीमुक्तमुक्तिसुधाधारासारया चिन्तकस्य चिन्तनमात्रेण नामोच्चारणमात्रे निजस्वरूपमपि दत्तं, तस्याः कृपापयोनिधेरविरतवाग्विलाससार्वभौमाधिपोत्कृष्टफलदाने कः प्रयास इति भावः ।। भवानि त्वं दास इति पद्यस्य रहस्यार्थः । त्रिपुरामन्त्रमाह - भवानि परा सः, त्वमित्यनुस्वारः, दासे सः, वितर विस्तारं नभः, तेन हंसः । दृष्टिं तुर्यस्वर ईं । सकरुणामन्ते ह्नीं । स्तोतुं वाच्छन् परा सः । कथयति वाणीं एें-भवानीति परा सः तद्ब्रह्म ओं एवेत्यर्थात् आद्ये । तथा स्वतन्त्रे तन्त्रे । "परासि त्वं महेशानि भवानी भवहारिणी । शिवशत्त्यात्मिका नादबिन्दुस्वरमयी शिवा । कालीबीजमयीशानि भवानी च गिरां प्रसूः।" इत्यादि त्रिपुरासिद्धिपरा मन्त्रः। ओं सौं सः हंसः ह्रीं सौ ऐंं ।। २२ ।।

२३.
ननु फलान्तरपरित्यागेन सायुज्ये कोऽभिलाषः, इत्यालोच्य स्वस्वामिनः स्वेच्छारतस्य सायुज्यमेव सर्वे वाञ्छन्ति यथा श्रीमहादेवस्तवेत्याह-त्वया हृत्वेति । हे मातस्त्वया शंभवे स्वस्वामिने स्वसायुज्यं प्रदातुमिच्छन्त्या तस्य वामं शरीरार्धमहारि । स्त्रीणां वामभागे शयनासनाद्यधिकारात् । तत्र स्थितया त्वया तदालिङ्गनजनितरसावेशवशेन तदेवाहारि । पश्चादर्धांगदाने पूर्णंसायुज्यदानसन्तोषो नास्तीत्यपरीतृप्तेन मनसा तदालिंगनप्रसंगानुभूतानन्दरसवशंवदान्तःकरणया त्वया स्वबलेन परमपि दक्षिणमप्यधं हृतमिव । नेदमुत्प्रेक्षामात्रं किन्तु वास्तवं, तत्र निर्णायकमाहतथाहीति-हि यस्मात्कारणात्तव रूपं सकलं पूर्वमर्द्धनारीपुरुषरूपं स्थितमिदानीं पूर्णं सकलं सर्वमष्टाचयवमित्यर्थः । पुनः किंविधं सकलमरुणाभं, सकलमित्यत्रापि योज्यं; पूर्वं शिवांशो विभूतिश्वेतः, इदानीं सर्वं त्वदरुणिमव्याप्तम् । पुनः कीदृशं, सकलमपि त्रिणयनं, पूर्वं तु नैव । पुनः कीदृशं कुचाभ्यामानम्रं कुटिलशशिचूडालमकुटं च । तथा च महादेवदेहस्य तव स्वरूपे लुप्तस्यैकोऽप्यंशो न प्रतीतिमारोहति । तव तु सर्वेऽप्यंशः प्रतीयते इति हेतोः अयमर्थः सिद्ध्यतीति मत्स्यण्डिकाशकलमिव जलगतं जलमयमिवाभाति, तद्वत् । अथवा अन्योन्यशरीरयोः क्रमेणैकैकधर्माध्यासप्रतीत्या अन्योन्यधर्माध्यासात् भेदाभेदः, सत्यानृतमिथुनीकरणे ब्रह्माविद्ययोः । अरुणाभं अनेन महादेवस्वरूपे त्वद्धर्माध्यासः । कुटिलशशिंचूडालमुकुटं, अनेन महदेवधर्मारोपः । इत्येवं अन्योन्यमेकैकधर्मारोपेणाभेदः । सकलमिति सर्वोपसंहारः । एतावता जगन्मातुस्तव सायुज्यं महादेवोऽपि कामितवान् प्राप्तवांश्च । अस्मदादिदासतमेषु कोऽभियोगः इति भावः । तत्रापह्नुतिरलंकारः । लक्षणं तस्य "प्रकृते यन्निषिध्यान्यत्साध्यते सात्वपह्नुतिः" इति । यथा "अवाप्तः प्रागल्भ्यं परिणतरुचः शैलतनये कलंको नैवायं विलसति शशांकस्य वपुषि । अमुष्येयं मन्ये विगलदमृतस्यन्दि हृदये रतिश्रान्ता शेते रजनिरमणी गाढमुरसि" ।। तत्र सिद्धिपरामन्त्रमाहुः रहस्यं-त्वया वामं वपुरपहृत्य मिलित्वा शंभोर्वपुः व्योमाक्षरः हकारः, अपरितृप्तेन मनसा वह्निना त्वया वामं तुर्यस्वरानुस्वारौ, तेन लज्जा अपरेत्यादि लज्जैव, मध्ये मध्ये त्वद्रूपं परा सकलं एतत्स्वरूपं त्रिनयनं ह अरुणाभं रेफः, कुचाभ्यामानम्रं माया, कुटिला शशिचूडा बिन्दुर्नादः । यथा शिवभास्करतन्त्रे "जप सूर्य महातन्त्रं जप्तं सिद्धिपरामयम् । मया विश्वप्रकाशाय यया विश्वं प्रकाश्यते । लज्जा परा महामाया शशी ब्रह्मा भवः शिवः । वह्निना च युतः सूर्यलक्ष्मीबिन्दुस्वरान्वितः ।" ह्नीं सौं ह्नीं सकलह्रीं सिद्धिपरामन्त्रः ।। २३ ।।

२४.
ननु दिशसि निजसायुज्यपदवीं इत्यादिना मत्सायुज्य एवाभिनिवेशः, तत्कस्मात् ब्रह्मादीनामपि सृष्ट्यादिमहाकार्यकर्तृतया महत्त्वात्, तत्सायुज्यमेव किमिति न प्रार्थ्यत इत्येतदाशंक्य, सत्यमित्याह - जगत्सूत इति । हे नारायणि, हे शक्ते, धाता ब्रह्मा जगत्सूते ;  हरिः श्रीकृष्णोऽवति । रुद्रो महेदेवः क्षपयति संहरति । ईश्वरः संहृतं जगत् स्वशरीरेण सह कारणभूते सदाशिवे संस्कारात्मना कारणात्मना स्थापयति । सदाशिवः पुनः सृष्टये इदं सर्वमनुगृह्णाति समर्पयति । एते पञ्चापि पञ्चकार्याणि कुर्वन्तो न स्वतन्त्राः, किंतु तवापांगभंगाज्ञामालंब्येत्याह - किं कृत्वा क्षणचलितयोः तव भ्रूलतिकयोः आज्ञामालंब्य, क्षमेन उत्सवेन लीलया चलिते ये भ्रूलते तयोः, अथवा क्षणमात्रं चलिते ये भ्रूलते तयोरिति । एतावता यद्यपि ब्रह्मादयो महान्तः, तथापि त्वत्सायुज्यकामिनामस्माकं तत्सायुज्येन प्रयोजनं नास्ति ;  तेषां महत्त्वेऽपि, उत्पत्तिप्रलयाभिहतत्वात् । तेऽपि सायुज्यमेव कामयन्ते । तदा तद्धेतोरेव तद्धेतुत्वे मध्ये किं तेनेति न्यायेन तव सायुज्येऽभिनिवेशो युक्तः । त्वं तु नित्यसिद्धा अविनाशिनीति तव भक्तोऽपि तथैव । तदुक्तं कादितन्त्रे ``ईशत्वभावकलुषाः कति नाम सन्ति ब्रह्मादयः प्रतिदिनं प्रलयाभिभूताः । एकः स एव जननि स्थिरबुद्धिरास्ते यः पादयोस्तव सकृत्प्रणतिं करोति" । किञ्च सृष्ट्यादिमहत्कार्यं कुर्वन्तो ब्रह्मादयः श्रेष्ठाः सन्तु नाम । परं तु तव सेवकस्य तव सायुज्याभिलाषः, तत्सायुज्ये न पूर्यते । न हि पयः पिपासोः चातकपोतकस्य पक्वान्नादिना तृष्णानिवृत्तिर्भवति । इच्छाया विषयसिद्धिनिवर्त्यत्वादित्यर्थः । अत्रेयं प्रक्रिया - ब्रह्मविष्णुरुद्रेश्वरसदाशिवा इति पञ्च परमेश्वर्या उत्पन्नाः । चत्वारो मञ्चचरणाः एकः पर्यङ्क इति । तत्र ब्रह्मणा सृष्टं जगत्, विष्णुना पालितं, रुद्रेण संहृतं नाशितं, ईश्वरः स्वशरीरेण सह तत्कारणात्मना संस्काररूपेण सदाशिवे स्थापयति । स च सदासिवः स्वशरीरे प्तर्वं जगत् ब्रह्मादिकांश्च स्थापयति । तदुक्तं ``युगान्तकालप्रतिसंहृतात्मंना जगन्ति यस्यां सविकासमासत" । तथा ``विरमति महाकल्पे नाभीपथैकनिकेतनः त्रिभुवनपुरःशिल्पी यस्य प्रतिक्षणमात्ममूः । किमधिकरणा कीदृक् कस्य व्यवस्थितिरित्यसावुदरमविशद्द्रष्टुं तस्मै जगन्निधये नमः" । स च वेदान्तिभिः साक्षीकारणकोश इत्युच्यते । सकलप्रपञ्चकारणत्वात् कारणं, कोशवदाच्छादकत्वात् कोश इति । पुनः सृष्टिकालोद्बोधिताविद्यावृत्तिः विसृष्टिरूपोत्पद्यते । तदा तु सदाशिवः सृजतीति इदं सर्वं तव भ्रूंभगमहिभ्नैव । तदुक्तं ``सृष्टिस्थित्युपसंहारतिरोधानानुग्रहात्मकम् । कृत्यं पंचविधं यस्याः तां नुमः सात्वतीं शिवाम्" इति । त्वं तु नित्यसिद्धा योगीश्वरी, ब्रह्मादयस्तु कालब्यालवदनकुहरान्तःपातितया स्वात्मानमपि रक्षितुं न क्षमन्ते । द् रतस्तेभ्यः परपरित्राणम्  इति युक्तमुक्तं ``दिशसि निजसायुज्यपदवीं मुकुन्दब्रह्मेन्द्रस्फुटमुकुटनीराजितपदाम्" इति ।। जगत्सूतेत्यादिपद्यस्य रहस्यार्थः । कालत्रिपुरामन्त्रमाह - जगदिति । जगत्सूते लज्जा बीजं, धाता कः, हरिः ह, अवति ल, रुद्रः हौ, क्षपयति ह्नूं, ईशः सःयः, तिरयति लः, सदापूर्वः सपूर्वः तदिदं शिवो हः, आज्ञा तुर्यस्वरं, भ्रूलतिका अर्धेन्दुः, अथ तै रेफयुतो हः । रुद्रयामले - ``लज्जा धाता शिवः क्षोणी रुद्रः कूर्मः शशी मरुत् । शक्रश्च वरुणो लज्जा कालाख्या त्रिपुरा मनु" रिति । ह्रीकलहहौहूं सयलवह्नीं । वर्णाः  २४ ।।
  
२६.
ननु तथापि ब्रह्मादयः पञ्चभूतेश्वराः अवश्यं पूजनीयाः । अन्यथा तत्पूजनाभावजनितप्रत्यवायवतां त्वत्प्राप्तिरपि दुर्लभेत्याशंक्याह - त्रयाणां देवानामिति । हे शिवे तव चरणयोर्या पूजा विरचिता, सैव त्रयाणामपि देवानां ब्रह्मविष्णुरुद्राणां पूजा भवेदेव । तत्र हेतुमाह - किंभूतानां तेषां, त्रिगुणजनितानाम् । अयं भावः - त्वं खल्वनादिसिद्धा सत्वादिगुणत्रयवती पारमेश्वरी माया । तत्र स्वसृष्ट्याद्यनुकूलकालबलोद्रिच्यमानतत्तद्गुणावच्छिन्नायां त्वयि, प्रतिबिंबतया लब्धात्मानो ब्रह्मादयः त्वदभिन्नाः, तर्हि तव पूजनैव । आदर्शतलाद्युपाधिधर्मैः कंपादिभिः प्रतिबिंबतया लब्धात्मानो ब्रह्मादयः त्वदभिन्नाः, तर्हि तव पूजनैव । आदर्शतलाद्युपाधिधर्मैः कंपादिभिः प्रतिबिंबितानां चन्द्रादीनां कंपादिदर्शनात् । किञ्चानादिसिद्धानन्दसंविद्रूपा शक्तिस्त्वं, ततस्तेषां अधिष्ठानरूपा । ते चाध्यस्यमानाः
 । तथा चाधिष्ठानविधिनिषेधौ अधिष्ठिते परिणमतः । तथा चोपनिषद् - `यस्मिन्ज्ञाते इदं सर्व ज्ञातं भवति' । अधिष्ठानभिन्नस्याधिष्ठेयस्याभावादिति । तव पूजाविधानेन तेषामपि पूजाविधिर्जातैवेति । अथवा तेषां पूजा स्वतन्त्रा न भवति । सापि त्वत्पूजनैव परिणमते, तेषामधिष्ठेत्यत्वात् । भुजगस्य पूजया रज्जुरेव पूजितो भवति, भुजंगस्य मिथ्यात्वात् । तर्हि तेषां पूजा या सापि तवैव पूजा इति । त्रयाणां देवानां या ब्रह्माद्युपाधिपुरस्कारेण पूजा सापि उपाधिव्यवधानेन तवैव चरणयोः, इत्यावश्यकत्वात् साक्षात्तव चरणपूजैव श्रेयसीति । न च प्रत्यवायस्तेषामत्राधिकर्तृत्वादिति, तदेवाह, किंभूतानां त्रिगुणजनितानामध्यस्तानामित्यर्थः । अध्यासमेवाह त्वत्पादोद्वहनेत्यादि । वेदान्तमार्गानुसारेण सिद्धेऽप्यर्थे पुनरागममार्गानुसारेणाप्याह - तथाहि इति । हि यस्मात् , त्वत्पादोद्वहनाय यन्मणिपीठं तस्य निकटे आवरणदेवतात्वेन स्थिताः सन्ति, इति तव पूजांगावरणदेवतापूजनेन ते युज्यन्त एव । अथवा तव चरणपीठनिकटे बद्धाञ्जलयः सन्तः स्थिताः सन्तीति चरणयोः समर्प्यमाणाः पुष्पाञ्जलयः तव चरणोपरिं भूत्वा पीठोपरि यदा पतन्ति तदा पीठनिकटे स्थितानामप्युपरि पतन्त्येव । सैव पूजा । एतावता चरणारविन्दगलितनिर्माल्याधिकारिण एव ते तवेति भावः । शश्वदित्यनेन तव पूजासमये अवश्यंभावित्वम् । मुकुलितौ करौ येषां ते, वद्धाञ्जलय इत्यर्थः । ते च ते उत्तंसमुकुटाश्च । उत्तंसं नमत् मुकुटं येषां ते । अथवा तव मञ्चचरणभूतास्ते । तव सिहासनात्मकमञ्चकोपरिवर्तमानसदाशिवाख्यपर्यङ्कोपरि विकीर्यमाणेन कुसुमाञ्जलिना मञ्चकवर्तिचरणानामपि पूजा भवत्येव । त्रयाणां देवानामिति पद्यस्य रहस्यार्थः - सूर्याराधितविद्यामाह-त्रयाणां देवानां आद्यः कूटो वाग्भव इति देवानां कः अहतेन तेनैवाक्षरद्वयं सस्वरम् । गुण ल जनिता शिवः ह अन्यत्रार्थाच्छिवः धाता शिवगुणः पृथ्वी लः शिवत्वं तल्लज्जेत्यर्थः । या शक्तिः रविः चिता धाता तथाहि ह त्वत्पादो लः अन्यत्रानुस्वारेण शक्तिः ह धाता त्वत्पादो लः उद्वहनमणिपीठ लज्जा निकटे । तथा ``कामराजस्य कूटाद्या शंभुधातृशिवक्षितिः । लज्जा शान्तिस्तथा शंभुः धाता शक्रेण चेश्वरी । सूर्याराधितमन्त्रोऽयं कथितो भुविं दुर्लभः ।" ईश्वरी लज्जा । क ५ ह ६ स ६ क्यल्ह्नीं ह् व् य् लह्नीं स्क्ल्ह्रीं ।। २५ ।।
 
 २६.
 एवं ध्यानान्तरमुक्ता निरतिशयप्रभावमाह - विरिञ्चिरिति । हे परमेश्वरि, वैष्णवि, यस्मिन्महासंहारे महतां कार्यद्रव्याणां संहारे खण्डप्रलये विरिञ्चिर्ब्रह्मा पञ्चत्वं व्रजति, तच्छरीरारंभकाणि भूतानि नाशं प्रविशन्ति, म्रियते । हरिः श्रीकृष्णो विरतिं विराममवसानं प्राप्नोति । कीनाशो यमो विनाशं भजति । धनदः कुबेरोऽपि निघनं याति । माहेन्द्री दृशां विततिः नयनपरंपरा संमीलति, पुनरुन्मीलनाभावरूपं निमीलनं प्राप्नोति । कीदृशी, वितन्द्रा विगता तन्द्रा यस्याः सा सर्वदा प्रकाशमानापि । एते सर्वेऽप्येवं प्रलयाभिभूता भवन्ति । सदाशिवस्तु विलसति विलासं करोति । विलासो नाम स्थानासनगमनानां नेत्रभ्रूवक्रकर्मणां चोत्पद्यते यो विशेषः स तु विलासः स्यादिति । तत्कस्मात् , यस्मादसौ सदाशिवस्तव पतिर्यत् त्वं निरतिशयसौभाग्यसुधामकरन्दमन्दाकिनी यं भोग्यत्वेनावगाहसे, कथमेनमपि कालकुण्डली कबलयेदिति भावः । सतीति पाठपक्षे हि, सति पतिव्रताधर्मपरिपालनानुकूलशीलमुल्लासितसकलमंगलपरंपरे, असौ खलु त्वत्पतिरिति कृत्वा अस्मिन्महासंहारेऽपि विलसति । अथवा विलसतीति सप्तम्यन्तं वा । तदा एवंविधे संहारेऽपि तव पतिरस्ति । असावेव पूर्वसृष्टिसमये स्थितः तादृगेव । तस्य मरणरूपोऽन्यथाभावो न जातः । चकार एवकारार्थः । तथा चास्मत्कर्तृकमहिम्नस्तोत्रे -``अविद्या विद्या च त्रिणयन समे त्वत्प्रियतमे तथापीयं विद्या तव भव रहस्यं कलयति । यतः संहाराख्ये सकलजगतः स्वापसमये परित्यक्तक्रीडं रहसि रसिकं त्वां रमयति ।।" अयं भावः-सकलसंहारकारणीभूता तामसी शक्तिः खलु त्वं, तस्याः साक्षी नित्यनिरतिशयानन्दमहिमा सदाशिवः । त्वमपि तादृशी स्वात्मतादात्म्येन तत्र वर्तसे, तर्हि कथं अयं विरिञ्चिरिव भविष्यति । निसर्गस्त्वयं ब्रह्मणि शतवर्षमितकालोपाधौ गते जातेऽप्यवान्तरप्रलये विद्या तिष्ठत्येव अधिष्ठानभावात् । तत्संक्रान्तमूर्तिः साक्ष्यपि कारणरूपतामापन्नं स्वाध्यस्तं जगन्मण्डलं साक्षादीक्षमाणस्तिष्ठति इति विलसति इत्युक्तिः । तदुक्तं मोहातीतो विशुद्धो मुनिरभिहितो मोहाक्रान्तमूर्तिः साक्षीति । व्युत्पत्तिरपि त्वध्यस्तं जगत् सूक्ष्ममसूक्ष्मं वा साक्षादीक्षते इति । ननु प्रलयकाले साक्षिवृत्तिरपि कथमुत्पत्स्यत इति चेन्न, विद्योपाध्योः सन्निहितत्वात् । दैनन्दिनेऽपि प्रलये मनोलयेऽपि सुखमहमस्वाप्सं न किञ्चिदवेदिषं इति परामर्शान्यथानुपपत्त्या मनोवृत्तेरपि स्वीकारात् , अत्र तु तथा अनुपपत्त्यभावात् ।। विरिञ्च्यादिश्लोकस्य अतिरहस्यार्थः-मानवीं मनुविद्यामाह - विरिञ्चिरित्यत्र कामराज विद्याकूटेनेति बोद्धव्यम् । विरिञ्चिः ह व्रजति अर्थादादौ हरिः शिवः विश्रमं आदौ तदा द्वितीयः धनदः सः यदादौ तदा तृतीयः । ह ए ल ह्रीं ह क ए ई ल ह्रीं स क ए ई ल ह्रीं ।। २६ ।।
 
२७.
जपो जल्प इति । हे परमेश्वरि, मे मम यद्विकसितं विधिविहितकायवाङ्मनोव्यापाररूपं तत्सर्वं तव सपर्यापर्यायो भवतु, समर्या पूजा तस्याः पर्यायः क्रमः, पर्यायो नामान्तरम् । इयमप्येका पूजा भवत्वित्यर्थः । उच्यते क्रियते गम्यते भुज्यते सुप्यते चेति पञ्चविधा शारीरी क्रिया सर्वापि स्वात्माभेदारोपेण चिन्त्यमानायां परदेवतायां त्वयि पूजारूपा भवतु पूजोपकरणसधर्मेति । पूजायाः साधर्म्यमाहया जपोऽन्तर्वहिर्जल्पो वाग्व्यापारो जपत्वेनास्तु । अयं भावः - वागव्यापारस्तु शब्दैः स्वरैश्च भवति । ते तु मातृकारूपाः । मातृका तु त्वन्मन्त्रात्मिका । तत उच्चार्यमाणा वर्णास्तु मन्त्रजप एवेति । शिल्पं हस्तसाध्यं कर्म, मुद्रापि तथाविधा । इत्थमन्तर्यामितया त्वया यत्कर्म कार्यं कृतं तत्सर्वं आवाहनावगुण्ठनादि मुद्रारूपं भवतु , त्वदिच्छाजन्यत्वात् , त्वत्सन्तोषकरत्वाच्च । तदुक्तं - ``अन्तर्यामितया स्थिता भगवती लोकत्रयाधीश्वरी यद्यत्कर्म करोति तेन सततं प्रीणाति शक्तिः परा" इति । दक्षिणां गावच्छेदेन क्रियमाणं कर्म सा प्रदक्षिणक्रमणरूपा प्रदक्षिणा भवतु । अदनादि भक्ष्यादि भक्ष्यभोज्यलेह्यचोष्येति चतुर्विधमपि जाठरानले समर्प्यमाणं तव होमाकृतित्वेन भवतु । मणिपूरेऽग्निकुण्डेऽग्निरूपेण वर्तमानायां त्वयि समर्पणादिति । संवेशः शयनं, कायिकप्रणामरूपं दण्डवत्पतनसारूप्यात् । सकलं सुखमात्मार्पणं भवतु । सुखस्यात्माभिन्नत्वात् पूजनान्त आत्मनिवेदनस्य आगमविहितत्वात् । पुराणेऽपि नवविधबाह्यभक्तेरन्ते आत्मनिवेदनं विहितम् । जपमुद्राप्रदक्षिणानमस्कारात्मनिवेदनमिति । सकलपदस्य पौनरुक्त्यमिति चेन्न । विशेष्यभेदात् । सुखमखिलमात्मार्पणदृशेत्यपि पाठः । तथा चार्थे पुनरुक्तिः । वस्तुतः सकलेति लोपामुद्राविद्यायाः तृतीयकूटसंबोधनम् । जपो जल्पेतिपद्यस्य रहस्यार्थः - जपो जल्प इत्यत्र नाचार्याभिप्रायोऽस्ति मन्त्रोद्धारे । अतो न श्रीमदाचार्यचरणैस्तथा व्याख्यातम् । किन्तु केषाञ्चिन्मतौ अजपाक्षरद्वयमुद्धृतं जपो जल्प इत्यादिपदैः । अन्यत् सुसंगतम् ।। २७ ।।

२८.
सुधामपीति । हे जननि, विधिशतमखाद्या दिविपदः, सुधामप्यास्वाद्य विपद्यन्ते । विधिर्ब्रह्मा, शतमख इन्द्रः, आदिशब्देन तदितरे विश्वे सर्वे दिवि सीदन्तीति दिविषदः । सुधाममृतं अमरणहेतुमपि आस्वाद्य पीत्वापि विपद्यन्ते प्रलयकालकवलतामापद्यन्ते । किंलक्षणां सुधां, प्रतिभयजरामृत्युहरिणीं महाभयंकरजरामृत्युविनाशिनीं । प्रतिभवेत्यपि पठन्ति, तदा प्रतिजन्मजरामरणविनाशिनीमिति । मरणाभावहेतौ सत्यपि म्रियते । अथवा हे विश्वे जागरूके, जाग्रदवस्थाभिमानिनि, त्वद्भर्तुः शंभोः श्रीमहादेवस्य वैपरीत्यमाह-करालमत्युग्रं नाममात्रेणपि मरणमूर्च्छाजनकं क्ष्वेडं विषं कवलितवतो भुक्तवतोऽपि यत्कालकलना नास्ति, कालस्य कलना व्याप्तिः जरामरणरूपा नास्ति शंभोः, तन्मूलं तस्य मूलकारणं स्वपौरुषादिकं नास्ति, किन्तु तवैव सौभाग्यप्रभाव इत्याह-तव ताटंकमहिमा । ताटंकं सुवर्णनिर्मितमणिमाणिक्यमुक्तावज्रवैडूर्यादियुक्तकर्णाभरणं तस्य महिमा एतादृशोऽस्ति । यत्कालत्रये कदापि कर्णवियोगं नार्हति । सदा सौभाग्यसूचकमेतत् । शचीसावित्रीप्रमुखानां तु ताटङ्कं कर्णाद्वियुज्यते, प्रलयकाले तासां वैधव्यात् । तेन आसां ताटङ्कस्य न कोऽपि महिमा । अत्र पूर्वार्धे विशेषोक्तिरलंकारः । अमृतपानरूपजीवनकारणोपान्यासे जीवरूपकार्याभावोपन्यासात् ।  ``विशेषोक्तिरखण्डेषु कारणेषु फलावचः" । अत्रोत्तरार्धे  विभावनालंकारः, व्याग्यात् जीवनरूपकार्यकारणरूपा मृतस्य प्रतिषेधेऽपि जीवनरूपफलस्य प्रतिपादनात् । तदुक्तं ``क्रियायाः प्रतिषेधेऽपि फलव्यक्तिर्विभावना" ।। इदानीं सुधामप्यास्वाद्येतिपद्यस्य रहस्यार्थः । शापविमोचिकामन्त्रोद्धारः - सुधामप्यास्वाद्य - सुधा प्रणवः, आस्वाद्य प्रथमं कृत्वा, प्रतिभयजरामृत्युहरिर्णी लज्जा जुं सः इति, देवाः एतां कृत्वा विपद्यन्ते, पातकिनो भवन्ति साधका इति शेषः । शंभोस्तु तथा न नियमः । तव ताटंकमहिम्ना व्याप्तो निर्धूताखिलोत्तरकृत्यप्रवाहः अनेकविधसंसारप्रवाहकारकः, भवत्कृपाकटाक्षावलोकितानां साधकानां निर्वाणचरणांभोधिग्नानां नेदं कृत्यमाह-ओं ह्रीं आं जूं सः । इति शापविमोचिका ।। २८ ।।

२९.
अथ परमेश्वर्या अन्यानन्तागमोक्तमैश्वर्यमाह - इदानीं सुधामप्यास्वाद्येत्यादिना ब्रह्मादीनामपि कालपराभवः प्रतिपादितः, तथा च कालाद्भीतेषु ब्रह्मादिषु नित्याममृतेश्वरीं त्वामाराधयितुमागत्य चरणपीठाग्रे दण्डवत्पतनेन लुठत्सु सत्सु, महादेवोऽपि स्वाधीनपतिकां त्वां द्रष्टुमागत इति, त्वं कुलीनां भर्तृभक्तिपरायणेत्यस्मात् श्रीमहादेव आगते, तांबूलासनादिना श्रीमहादेवं पूजयितुं सहसोत्थाय गच्छन्त्यां त्वयि वेत्रधार्यादिवशिन्यादिपरिचारिकावर्गाणां विनायोक्तयः कथ्यन्ते - किरीटमिति । हे भुवनेश्वरि, भुवनानामीश्वरि भट्टारिके, पुरोऽग्रे, अमरमण्डलमौलिमाणिक्यशलाकया तव शिरीषकुसुमप्रायसुकुमारतरचरणक्षतिर्मा भूदिति सावधानतया गन्तव्यमिति तव परिजनोक्तिर्विजयते सर्वोत्कर्षेण वर्तते । परिजनोक्तिमाह - वैरिञ्चं किरीटं पुरो वर्तमानं परिहर । विरिञ्चेरिदं वैरिञ्चम् । कैटभभिदः श्रीकृष्णस्य कठोरे कोटीरे विविधवज्रघटिते मुकुटे स्खलिष्यसि । जंभारेरिन्द्रस्यापि मुकुटं जहि, लक्षणया तदपि त्यज । तत्परिहृत्य वामतो दक्षिणतो वा गन्तव्यम् । ननु पुरस्तेषां मुकुटाः कथं पतिता इत्यत आह-प्रणम्रेषु प्रकर्षेण दण्डाकारतया नम्रेषु सत्सु, एतादृशी परिजनोक्तिः कदा जातेत्यत आह - हरस्याभ्युत्थानेति । किंलक्षणस्य हरस्य, प्रसभं बलात्, भवनमभियातस्य । अयमर्थः-  ब्रह्मादिसेवासमये समागते श्रीमहादेवे, देवैः सेव्यमाना भगवती भुवनेश्वरी, तल्लालपालनवरदानादिना व्यग्रा स्त्रीति, नायमवसरस्तवेति, प्रतिहारगणैरुच्यमानो भगवान्भर्गः प्राणेश्वरी दर्शनलालसवशंवदस्तानधिक्षिप्य बलादागत इति दृष्ट्वा प्राणेश्वरपरिचर्यार्थं गच्छन्त्यास्तस्या एव परिजनोक्तिरिति ।। किरीटं वैरिञ्चमित्यादि - श्लोकस्यातिरहस्यार्थोद्धारः - त्वदन्या त्वदधिका देवता न काचिदिति परमेश्वरता देवाना तव चरणानतिसमये किरीटपतनेन देव्याः पदेकशरणा यातु किरीटकोटिरिति तैरुक्तैव । परिजनाः तन्नतिं निवेदयन्तः स्वयं पूजयन्तो वाग्भिरमृतोक्तिभिः जयन्तीति भावः । जननि, तवैश्वर्यं केन वर्ण्यते । अनन्तकोटिकात्यायनीनां नायिकेत्याह ।। २९ ।।

३०.
स्वदेहोद्भूताभिरिति । हे परमेश्वरि, यस्त्वामहमित्यहमाकारेणाभेदभावनया भावयति चिन्तयति, तस्य संवर्ताग्निः महाप्रलयाग्निः नीराजनविधिं विरचयति । किमाश्चर्यम् ? नीराजनविधिं मंगलदीपावलीवलयत्रयविभ्रमं करोतीति किं चित्रम् ? किंलक्षणस्य तस्य, त्रिंनयनसमृद्धिं तृणयतः, त्रिनयनस्य समृद्धिं सामर्थ्यं तृणयतो लघूकुर्वतः । किंलक्षणां त्वां, अणिमाद्याभिः सिद्धिभिरभितो निषेव्यां सेव्यमानां, किंभूताभिः अपिमाद्याभिः, स्वदेहोद्भूताभिर्घृणिभिः, स्वदेहादुद्भूताभिः घृणिभिरावरणदेवताभिरित्यर्थः । एतावता अभेदोपासनया परमानन्दात्मनस्तव सायुज्यं प्राप्तवतः प्रलयाग्निरपि मंगलदीपतुल्यो भवति इति । तदुक्तं - ``त्वद्देहस्थियतेजोभिः किरणैरणिमादिभिः । आवृतां त्वामहं वन्दे ।" एवं यो भावयति स त्वन्मयो भवतीति । दत्तात्रेयोऽपि ``अरुणां करुणातरंगिताक्षीं धृतपाशांकुशपुष्पबाणचापाम् । अणिमादिमिरावृतां मयूखैरहमित्येव विभावये भवानीम् " इति ।। ३० ।। 

३१.
ननु ब्रह्मादिभिरुपास्यमाना लोपामुद्रा कामराजविद्या च प्रसिद्धेषु तन्त्रेषु न प्रतीयते चेत्तर्हि कुत्रत्येयं विद्येत्यादिशंकिते, प्रसिद्धतन्त्रेभ्यो विलक्षणं कादितन्त्रं त्वदीयं वर्तते, तत्रेयं विद्या वर्तते इति वक्तुं तदुत्पत्तिप्रकारमाह - चतुःषष्टयेति । हे मातः भगवति, पशुपतिः ते तन्त्रं अपूर्वं क्षितितलमवातीतरत् क्षितितलेऽवतारयामास, प्रवर्तयामासेति । कस्मात्, त्वन्निर्बन्धात् , आग्रहात् । एकदा एकान्ते वर्तमानो महादेवः परमेश्वर्या निर्बन्धेन विज्ञापितः, ``त्वया बहूनि तन्त्राणि कृतानि, तानि धर्माद्येकैकमात्रपुरुषार्थप्रतिपादकानीति, तत्तदर्थप्रतिपादने स्वातन्त्र्येऽपि तदन्यप्रतिपादने तन्त्रान्तरसापेक्षतया तन्त्रान्तरपरतन्त्राणि वर्तन्ते, इत्येकं तन्त्रमेतादृशं रचय, यत्सर्वार्थप्रतिपादनेऽन्यानपेक्षमेव क्षेमं, एवं प्रार्थितो भगवान् कादिमतमवतारयामासेति । तस्य तन्त्रान्तरेभ्य उत्कर्षमाह-अखिलपुरुषार्थैकघटनास्वतन्त्रं, अखिला ये पुरुषार्थाः धर्मादयः, तेषां या एकघटना एकवारेणा सर्वेषां पुरुषार्थानां प्रतिपादनं दानं तत्र स्वतन्त्रमन्यानपेक्षम् । किंलक्षणः पशुपतिः, चतुःषष्ट्या तन्त्रैरशिवप्रणीतैः शाबरागमैः सकलं भुवनं लोकं अभिसन्धाय, अयं लोक एतैः सर्वैरपि तन्त्रैः अर्थान्न जानातीत्यभिप्रायंगोचरीकृत्य वशंवदीकृत्य स्थितः । एषामपकर्षमाह-किं लक्षणैः, तत्तत्सिद्धिप्रसवपरतन्त्रैः सा सा या सिद्धिः एकैकपुरुषार्थप्रदोपासनापराणि, धर्मादीनामेकैकेषामेव प्रतिपादनादेषु तन्त्रेषु सकलपुरुषार्थप्रदोपासना न प्रसिप्राप्यत इति भावः ।। चतुःषष्टया तन्त्रेतिपद्यस्य रहस्यार्थः- चतुःषष्टिभूतलिपिका मातृका कलासहितं भुवनं मातृकामयं कृत्वा क्षितितलं धरातलं यावत् । त्वत्प्रसादात्सिद्धिं प्राप्तः । अथवा सिद्धिसंपादकत्वं तथाऽवतारयामास । तत् स्वतन्त्रं नाम तन्त्रमिति । तथा च चतुःषष्टिमातृकामयं भुवनं निष्पाद्य चतुःषष्टियोगिनीमयं चतुष्पष्टितन्त्रं, तेषां तासां च त्वमेवाधिष्ठायिनी निखिलतन्त्रसारभूतमिति ।। ३१ ।।

३२
महाषोडशीमाह - शिवःशक्तिरिति । हे जननि, एते वर्णास्तव नामावयवतां भजन्ते । महावाक्यात्मकमन्त्ररूपस्य तव नाम्नोऽवयवतां अवान्तरवाक्यतां धारयन्ति । अवान्तरवाक्यैर्महावाक्यमारभ्यते पदैर्वा । तेनारंभकत्वेन साधर्म्येणावयवा इवेत्यर्थः । अथवा नामेति प्रसिद्धौ । एते वर्णा मन्त्रस्वरूपायास्तव अवयवतामङ्गातां भजन्तं इति प्रसिद्धोऽर्थः । मन्त्रदेवतयोरैक्याभिप्रायेणैतत् । किं बहुना एते वर्णाः तव नामरूपमन्त्रं घटयन्ति निष्पादयन्तीत्यर्थः । क एते वर्णा इत्यत आहशिवो हकारः, शक्तिः सकारः कामः कः, क्षितिर्लः, तेनाक्षरचतुष्टयात्मकं प्रथमकूटम् । अथनन्तरं रविर्हः, शीतकिरणः सः, स्मरः कः, हंसो हः शक्रो लः, एतावता पञ्चवर्णात्मकं द्वितीयकूटम् । तदनु परामारहरयः, परा सकारः, मारः कः, हरिर्लः, इति त्रिवर्णात्मकतृतीयकूटम् । अभी कूटा अवसाने कूटत्रयान्ते, हृल्लेखा मायाबीजं तेन वलिता युताः । एतावता त्रयोदशाक्षरी दौर्वाससी विद्या । पश्चात् , पदच्छेदेनाभिस्तिसृभिः हृल्लेखाभिः सहितास्त एव वर्णाः एकैककूटान्ते एकमायाबीजसहिताः । पञ्चदशाक्षरी लोपामुद्रा विद्येयम् । हृदि लेखे जागर्ति तस्मात् हृल्लेखा ।  ``तस्मादखिलजीवानां मन्त्राणामपि सर्वशः । हृदि लेखेव जागर्ति प्राणशक्तिरियं परा । हृल्लेखा कथ्यते तस्मान्माया चाचिन्त्यवैभवा । अनया रहिताः सर्वे निर्जीवा मन्त्रराशयः । अतस्तु सर्वमन्त्राणामियमुद्बोधिनी मता ।" शिवः शक्तिरिति पद्यस्य रहस्यार्थः - शिव इति शिवोऽथवा प्रणवः, ब्रह्मत्वाच्छिवो वाक् वाङ्मयो मोक्षदायकत्वात्  शक्तिः परा, कामः लक्ष्मीः, क्षितिः सर्वाश्रयत्वात् लक्ष्मी रविरिति स्मरान्तेन कूटत्रयं हंस ऐः लक्ष्मीः परा, सैव मारः कामः हरिः कामः, अमी मन्त्रा अवसानेषु स्थानेषु स्थापिताः उक्तोद्धारक्रमेण ये भजन्ते त्वां ते अवसानेऽन्ते अवर्णाः सत्तारूपा भवन्ति, किञ्च तव नामावयवतां यान्ति त्वन्मयाः स्फुरन्तीत्यर्थः । तथा च एतेषां मते व्यस्तजपेऽपि न दोषः । शिवसर्वस्वे -``पञ्चमी षोडशी वापि तथा सर्वांगसुन्दरी । व्यस्ता वैक्यस्वरूपा वाऽनुलोमेनान्यथापि वा । एकदोक्ता कुलेशानि ब्रह्महत्यां व्यपोहति । वर्णानां भिन्नतो वापि मिलित्वा कूटतो यथा । एकवारं स्मृता देवी पातकान्मोक्षमाददौ । शतं जप्त्वा शिवं देवि ददाति ध्रुवमैश्वरम् ।" इत्यादि । `षोडशीस्मरणमात्रेण तथा साष्टांगयोगतः । काश्यां वापि तनुत्यागान्मुक्तिर्दिवि नृणां स्मृता ।।' ३२ ।।

३३.
कामराजात्मिकां षोडशीमाह - स्मरमिति । हे नित्ये, तव मनोर्मन्त्रस्य आद्यकूटे स्मरं ककारं योनिमेकारं लक्ष्मीमीकारं, इदं वर्णत्रयं आद्ये मनोः कूटप्रथमेऽक्षरत्रयस्थाने निधाय, हकारसकारककाराणां स्थाने क्रमेण ककारमेकारमीकारं आदेशीकृत्य, विनिमयं वा कृत्वा, तमेव मनुं कामराजविद्यारूपतया एके जपन्ति । किंलक्षणास्ते - निरवधिमहाभोगरसिकाः, ऐहिकान् भोगान् भुक्त्वा निरवधिर्यो महाभोगः स्वर्गवैकुण्ठप्रभुतिः, तत्र रसिकाः । एतेन मन्त्रस्यैहिकामुष्मिकभोगसाधमणिगुणाः, स्फटिकमाणिक्यमुक्ताफलप्रभृतयः, तैर्निबद्धं अक्षवलयं यैस्ते, तथा । किं कुर्वन्तः, शिवाग्नौ शिवे विशुद्धे उद्दीप्ते अग्नौ सुरभिघृतधाराहुतिशतैः जुह्वन्तः, सुरभिर्धेनुस्तस्या घृतं, तस्य धाराशतैः जुह्वन्तः, अथवा चिन्तामणि र्मातृका तद्रूपा गुणाः, तेन निबद्धं अकारादिक्षकारान्ता वर्णा एव अक्षवलयं अक्षमाला येषामित्यर्थः । शिवाग्नौ शिवशक्तिसंयोगेन जातेऽग्नौ । निरवधिंमहाभोगरसिकाः, अखण्डानुभवानन्दात्मकस्वरूपलाभलक्षणपरमपुरुषार्थरसिकाः, अथ वा रहस्यपरमरहस्यगंभीरभावप्रभावार्थपञ्चकविषयिणी या चिन्ता सा मणिरिव, प्रकाशकत्वात्, तस्य गुणः पर्यालोचनं, तेन निबद्धं निगृहीतं विषयविषयकबाह्यव्यापारपराङ्मुखं कृतं अक्षवलयं इन्द्रियसमूहो यैस्ते । ध्यानावरुद्धमनसा शिवशक्तिस्वरूपानन्दानुभवेन विगलितबोह्येन्द्रियव्यापाराः । शिवाग्नौ शिवोऽहमिति पूर्णाहंभावनाजनितमहाप्रकाशे । सुरभिः विषयासंगवासनाः, ता एव घृतधाराः स्नेहप्रधानत्वात्, ता एवाहुतयः, तासां शतानि, तैर्जुह्वन्तः । विषयवासनाप्रलयं प्रापयन्तीत्यर्थः । इयं विद्या पञ्चदशाक्षरीति प्रसिद्धास्ति । तत्र पञ्चदशभिरक्षरैः निर्मिता पञ्चदशाक्षरीति वदन्ति । वस्तुतः, अस्ति जायते वर्धते विपरिणमते नश्यतीति प्रतिदेहं समस्तं पञ्च पञ्च दशा अवस्थाः सन्ति, तासामाक्षरी अक्षरसंबन्धिसाक्षिणी पञ्चदशाक्षरीति । तदुक्तं - ``दशापञ्चाक्षरीभेदेन प्रपञ्चस्य प्रवर्तिका । साक्षिणी चाक्षरी यस्मात्तस्मात्पञ्चदशाक्षरी"इति । न तु तदेवार्थः । स्मरं लक्ष्मीमिति पद्यस्य रहस्यार्थव्याख्या - मूल - कामराजात्मिका - स्मरमिति एतत्त्रये दत्ते तस्मिन् कूटत्रयद्वितीयषोडशी भवति । आचार्याणांं मते षोडशीद्वयम् । परं तत्र त्रिकूटा सकला देवि षोडशवर्णा भवन्ति । यद्यपि सा भेदद्वयवती तदचेतोद्वयमाद्यभूतमिति गुरुचरणाः ।। ३३ ।।

३४.
अथोर्ध्वाम्नायमाह-ननु च यत्ते पतिरसावित्यत्र राजपुरुषादाविव राज्ञः षठ्यर्थोपसर्जनत्वेन विशेषणतया परमेश्वर्या गौपत्वे प्रसक्ते पूर्वोक्तनवात्मिकमिथुनविद्यातात्पर्यविषयतया शिवशक्त्योरभेदेन प्राधान्यं प्रतिपादयन्ति शरीरमिति । हे भगवति हे सर्वैश्वर्यस्वरूपिणि हे भट्टारिके त्वं शंभोः शरीरमसि । मन्त्रस्वरूपा त्वं शंभोः शरीरमपि त्वमेव । तव मन्त्रः साक्षाच्छ्रीशंभोः शरीरमेव । किं लक्षणं शरीरं, शशिमिहिरवक्षोरुहयुगं, शशी च मिहिरश्च, अल्पाच्त्वात् शशिनः पूर्वनिपातः, मिहिरशशिनौ शिवशक्तिरूपौ हकारसकारौ सूर्यचन्द्रौ तावेव वक्षोरुहौ मध्यवर्तित्वात्, तयोर्युगं यत्र तत्तथा । शरीरे आत्मापेक्षायामाह - हे भगवति, अनघं निर्मलं नवात्मानं नवाक्षरकूटविद्याप्रतिपाद्यं तवात्मानं शिबं मन्ये । तथा च शरीरशरीरिणोरभिन्नत्वात् गुणप्रधानभावो नास्तीति नोक्तदोषः । तदेवाह - अतः शेषः शेषीति । शेषो गुणोऽप्रधानः, शेषी प्रधानं, तथा चायं शेषोऽयं शेषीति यः संबन्धः, स उभयसाधारणतया स्थितः । यदि शेषत्वं तदुभयोरेव, यदि शेषित्वं तदप्युभयोरेव परस्परैक्यात् । नहि स एव तमवेक्ष्य गुणो वा प्रधानं वा भवतीत्यर्थः । वां युवयोः शिवशक्त्योरित्यत्र, शिवश्च शक्तिश्चेति द्वन्द्वे द्वयोरपि प्रधानत्वं द्वन्द्वस्योभयपदप्रधानत्वादिति भावः । किंलक्षणयोः समरसपरानन्दपरयोः, समो रसः समरसमैकात्म्यं, तेन समुल्लतितो यः पर उत्कृष्ट आनन्दः, तत्परयोः इत्यर्थः । तथा च केनापि प्रकारेण गुणभावो नास्तीति मावः । भगवति भवात्मानमनघमिति पाठे न काप्यनपपत्तिः । अथवा त्वं शंभोः शरीरं, अतो यतस्तव शरीरं शशिमिहिरवक्षोरुहयुगम् शशिमिहिरौ सूर्याचन्द्रमसौ महादेवमूर्ती तावेव वक्षोरुहयुगं यत्र तत्तथा । तदुक्तं - ``पातालपादमवनीजघनं रवीन्दुवक्षोजशालिहरिदाननमभ्रकेशमि"ति । ननु तथापि संबन्धसंबन्धित्वाद्गुणत्वमागतमेवेति चेन्न । शिवशक्ती समप्रधानौ । एतयोः संबन्धः समप्रधानः । एवं प्रतिपाद्यमाने दोषाभावात् । बहुव्रीहावन्यपदार्थप्राधान्ये प्रतीयमानेऽपि संबन्धिनोरेव प्राधान्यं पुष्यति । तदुक्तं भट्टाभिनवगुप्तेन, शेषिपोषणकृतेन गुणभावो न तात्विको भूयादिति गौरवख्यात्यै भूयात् गुणागुणभावः । अथोर्ध्वाम्नायमाह -  शरीरमिति त्वं परा शंभोः शरीरं यत् तवात्मानं परात्मानं भवात्मानं शशिमिहिरवक्षोरुहयुगं बिन्दुद्वयं, शेषः शिवः, शेषी परा, उभयसाधारणं स्वभामिलनम् । समरसपरानन्दपरत्वात् । यद्वा उभयं उभयात्मकं सहजेन संबन्धेन स्थितः स्थिता च तयोः पार्श्वयोः नित्यानवरतसमरससुखप्रवाहक्रीडापरयोरिति । एतद्द्वयात्मिका सा । स्हौह्सौंः ।। ३४ ।।

३५.
इदानीं सर्वात्मकत्वेन स्तैति-मनस्त्वमिति । हे भगवति भुवनेश्वरि भट्टारिके, मनस्त्वं त्वदभिन्नं, व्योमापि त्वं त्वदभिन्नम् । त्वमेव वायुर्मरुदसि । मरुत्सारथिरग्निस्त्वमेवासि । त्वमापः, त्वमेव भूमिः, इदं सर्वं त्वं त्वदात्मकं त्वदभिन्नं त्वय्यध्यस्तत्वात् । त्वं त्वधिष्ठानं, अध्यस्यमानस्य वस्तुनो रज्जुभुजंगन्यायेनाधिष्ठानाभिन्नत्वात् । अत एव हि परिणतायां रूपान्तरं प्राप्तायां विराड्रूपेण परिणतायां परं यदुक्तं मन आदि तन्नास्ति । बाधायां सामानाधिकरण्यात् त्वामन्तरा किमपि नास्ति इत्याह - त्वमेव स्वमात्मानं परिणमयितुं विश्ववपुषा चिदानन्दाकारं हरमहिषिभावेन बिभृषे इति । त्वमेवान्यानपेक्षा सती; विश्ववपुषा, विश्वं जगत् तदाकारेण स्वात्मानं परिणमयितुं आत्मानं हरमहिषिभावेन शिवपत्नीत्वेन, अथवा हरश्च महिषी च तौ, तयोर्भावेन तत्तया शिवशक्तितादात्म्येन आत्मानं बिभृषे धत्से पुष्णासीति । स्वयं कालिदासादिवत् शिवशक्तिस्वरूपं प्राप्य जगज्जनयसीत्यर्थः । अत एव शक्तिंमयं जगद्वर्णयन्त्यभियुक्ताः । किंलक्षणं स्वात्मानं चिदानन्दाकारं अखण्डानुभवानन्दात्मकमपि परिणामायोग्यमपि । परिणामयोग्यत्वे तु कार्यात्मना प्रसक्तेः नित्यत्वहानिः स्यात् । अथवा हे हरमहिषि, त्वं भावेन स्वलीलया तत्परतयेत्यर्थः । अथवा प्रथमत एव शिवशक्तिमयमित्याह - चिदानन्दाकारमिति । चित् शिवः, आनन्दः शक्तिः, आनन्दमूलत्वात् । तदाकारम् । अथवा त्वमेवेत्यस्यायमर्थः त्वमेव स्वात्मानं परिणमयितुं, विराट्-व्यष्टि-समष्टिरूपेणाविर्भावयितुं, विश्ववपुषा जाग्रदवस्थाभिमानिविराड्देहावच्छिन्नचैतन्यं विश्वं, तद्वपुषा । तथा हि पञ्चीकृतपञ्चमहाभूतेभ्यो भूरादिसत्यान्तानामुपरितनानं अतलादितलातलान्तानामधस्तनानां लोकानां ब्रह्माण्डमण्डलस्य तदन्तर्गतानां चतुर्विधशरीराणां चोत्पत्तिर्भवतीति प्रत्येकसमुदायविवक्षया व्यष्टिसमष्टिभावमापन्नं तद्विराडित्युच्यते विविधं राजमानत्वात् । एतदात्मनः स्थूलं शरीरम् । सर्वेन्द्रियैरर्थोपलब्धिश्च जाग्रदवस्था, तदवच्छिन्नं चैतन्यं, तदभिमानी जीवो विश्व इत्युच्यते । बाह्याभ्यन्तरस्य प्रपञ्चस्यावभासनात् । तद्वपुषा संबिभृष इत्यर्थः । उपलक्षणमेतत् । सूक्ष्मप्रपञ्चाभिमानि हिरण्यगर्भवपुषासि । स. हि विज्ञानमयमनोमयप्राणमयकोशत्रयात्मा स्थूलशरीरलयस्थानं तदभिमानी हिरण्यगर्भस्तद्वपुषा । स्थूलसूक्ष्मप्रपञ्चलयस्थानभूतसुषुप्त्यवस्थाभिमन्तृत्वंप्राज्ञवपुषा इत्यपि ज्ञातव्यम् । तेन प्रणवरूपता । शिवयुवतिभावेनेत्यपि पाठः । मनस्त्वं व्योम त्वमिति पद्यस्य रहस्यार्थः - समरसपरा त्वं कदाचिद्बहुस्यामितीच्छया समरसात्मानं स्वं बहुधा विश्वमयं नयन्ती, विराड्रूपेण करोषि शिवयुवतिभावं कृत्रिमभावं नयसीति यावत् । सृष्टिक्रमेण बीजपञ्चककथनेन तन्मयनिजात्मानं दर्शयन्तीति यावत् । तथा पञ्चभूतमनुविस्तारं दर्शयति समरसार्थप्रतिपादकमिति भावः । ``सर्वे मन्त्रास्त्वदात्मानो मदात्मानो महेश्वरि" । समरसार्थपदं नित्यं दर्शयन्ति हि । षडाम्नायेश्वरी मन्त्राणामधिदेवतासि त्वमेवेति ।। ३५ ।।

३६.
एवं मनःप्रभृतिभिरैक्यं प्रतिपाद्य षडाम्नायेश्वर्या मयूखभूतौ देवीदेव्यौ तत्तच्चक्रसहितौ तत्तच्चक्राधिष्ठितभूतोत्पत्तिक्रमेण स्तौति - तवाज्ञाचक्रस्थमिति । प्रथमं परमेश्वरपरमेश्वरीमन्त्रः । अत्रैवं क्रमः । भ्रूमध्ये आज्ञाचक्रम् । तत्र द्विदलकमलकर्णिकायां देवदेव्यौं शंभुनाथचित्परे पूजनीये । परितः चतुःषष्टिसंख्याका मानसा रश्मयः पूज्या ध्येया वा इति प्रतिचक्रं पूजा । तत्र प्रथममाज्ञाचक्रेहे परमेश्वरि, तव रश्मिभूतं शंभुं वन्दे । उपासने स्थानमाह -किंलक्षणं, आज्ञाचक्रस्थं, भ्रूमण्डलमध्यवर्तिचक्रमाज्ञाचक्रं, तत्र वर्तमानं, अथवा आज्ञाचक्रे निदेशे वर्तमानं आज्ञाकरं । पुनः किंलक्षणं, परचिता देव्या परिमिलितपार्श्वं आश्लिष्टैकपार्श्वं । पुनः किंविधे, तपनशशिकोटिद्युतिधरं पुष्पवत्कोटिकान्तिकमनीयं, परमुत्कृष्टम् । उत्कर्षे हेतुमाह - हि यस्मात्कारणात्, यं भक्त्या आराध्यन् लोकः उपासको जनः, तव भालोकभुवने वसति कालत्रयेऽप्यपरिमितसकलतेजःप्रभापटलविलासस्थाने । किं लक्षणे, निरालोके निर्गताः कुण्ठिताः सूर्यचन्द्रादयो यत्र तथा भूते । तथा च श्रुतिः - ``तत्र न विभ्राजति चन्द्रमा नाग्निः, नान्यानि तेजांसि, यद्भासा सर्वमिदं विभासते, सर्वासामेकायतनम्" इति । अत एव रविशशिशुचीनां सोमसूर्याग्नीनामगोचरे । क्वचिन्निरातंक इति पाठः, सकलसंसारभयविनिर्मुक्ते लोके निवसति । भक्तिभरभावितपरमानन्दमेदुरो निरतिशयानुभवानन्दसुन्दरब्रह्मभूयाय कल्पत इति निष्कामोपासना । कामनापक्षे तु, तवाज्ञामनुवर्तमानं यमाराध्यन् लोकः स्वकामोपनीतनानाविलासरसिकः भालोकभुवने परिगणितचतुष्षष्टिरश्मिमति, एवं रविशशिशुचीनामविषये । रविशब्देन हकारमुख्या लोपामुद्राविद्या, शशीति कामराजविद्या, शुचीति दौर्वाससीति, तिसृणामपि विद्यानां फलभूते स्वयं प्रकाशमानस्तिष्ठति । तवाज्ञाचक्रस्थं तपनशशिकोटीति पद्यस्य रहस्यार्थः - तवाज्ञारूपा शक्तिः तेन सचक्रस्थं औ तपनो, वह्निः रः, शशी सः, शंभुर्हः, परचिता परमेश्वरीबीजेन मिलितपार्श्वं तेन परमेश्वरपरमेश्वरीबीजद्वयं कोटिद्युतिघरं नादबिन्दुमयं, उत्तरार्धं मनुद्वयार्थः । स्ह्स्रौं ऐं फ्रैं परमेश्वरपरमेश्वरीबीजम् ।। ३६ ।।

३७.
विशुद्धौ ते इति । हे शक्ते, विशुद्धान्ते विशुद्धचक्रमध्ये षोडशकमलकर्णिकायां व्योमजनकनामानं शिवं सेवे । किंलक्षणं शिवं, शुद्धस्फटिकविशदं स्वच्छचन्द्रकान्तमणिरिव परमनिर्मलं, देवमपि देवीञ्च सेवे । किंलक्षणां देवीं, शिवसमानव्यसनिनीं शिवेन समानं तुल्यं व्यसनं यस्याः सा, शिवस्य व्यसनमत्र व्योमजननं, तद्वती व्योमजनिकामित्यर्थः । शिवसमाननामधारिणीं तथा च व्योमेश्वरं व्योमेश्वरीं च सेवे । अथवा शिवसमानव्यसनिनीं शिववत् सृष्टिस्थितिसंहारकारिणीमित्यर्थः । शिवेन सहैक्यात् । अत्र शिवं सेवे देवीमपि । गिरिशसायुज्यपदवीप्रापको मार्गः ; एनामनाराध्य शिवसायुज्यपदवी न प्राप्यत इत्यर्थः । तथा च कमलकर्णिकायां व्योमेश्वर-व्योमेश्वर्यौ पूजनीयौ, परितः परिवारदेवतात्वेन द्वासप्ततिमयूखाः पूजनीयाः । अत्र शशिकिरणसारूप्यसरणिरिति प्रथमान्तः । सरणिमिति द्वितीयान्तोऽपि पाठः । तत्र प्रथमपक्षे एवं योजना-ययोर्देवदेव्योः, आयान्त्या कान्त्या, जगती मूलाधारचक्रे मही चकोरीव विलसति । किंलक्षणा जगती, कान्त्या विधूतान्तर्ध्वान्ता निरस्तान्तस्तिमिरनिकरा । केव, शशिकिरणसारूप्यसरणिरिव, शशिकिरणानां सारूप्यं विद्यते येषां ते तथा अन्यप्रकाशास्तेषां सरणिर्माला यथा बिधूतान्तर्ध्वान्ता भवति तथेत्यर्थः । इवेति पदमत्रापि योजनीयम् । अयमर्थः-विशुद्धमार्गात् सुषुम्नामार्गे ययोः कान्तिरागत्य मूलाधारे वर्तमानस्य महीण्डलस्यान्तरन्धकारं नाशयित्वा प्रकाशयति महीमण्डलं च विनाशितान्तर्ध्वान्तं सत् प्रकाशते इति विलसतीत्युच्यते । यथा पूर्णचन्द्रचन्द्रिकाचुम्बनेन तिरस्कृतान्तस्तापा चकोरी विलसति तथैवेत्यर्थः । अथवा शशिकिरणसारूप्यसरणिः, शशिकिरणाः चन्द्रिका, तत्सारूप्यसरणिः प्रकाशपदं प्रकाशपरं परा कान्तिः । ययोः कान्त्या आयान्या सह सुषुम्नामार्गेण प्रविश्य सकलशीरमाप्लावयन्ती चकोरीव विलसति । किंलक्षणा सा, ययोः कान्त्या बिधूतान्तर्ध्वान्ता निरस्तसकलबाह्यान्तस्तिमिरा, पुनः किंभूता, जगती जगदंबा गमनशीला अंगप्रत्यंगान्याप्याययितुं प्रचरणशीला । अथवा किंलक्षणशीला जगती, शशिकिरणानां सारूप्यं यस्याः प्रसरणशीलत्वात् निर्मलत्वात् यस्याः सुषुम्नायाः सरणिः कान्त्यागमनमार्गो यस्यां सा, यत्कान्तिसहकारितायास्तस्याः परिपन्थितिमिरावगुण्ठितसामर्थ्या नायकत्वम् । अथवा ययोः कान्त्या जगती त्रिजगती अनाहतस्वाधिष्ठानमणिपूराणां समाहारः । चकोरीव विधूतान्तर्ध्वान्ता सती विलसति । यथा चन्द्रिकया निरस्तान्तःपरितापा चकोरी विलसति तथेत्यर्थः । अथवा जगती पृथ्वी ययोः कान्त्या आकृत्या विलसति शोभते उद्दीप्ता भवति । केव, उपमाबीजं सादृश्यमाह - विधूतान्तर्ध्वान्ता निरस्तगिरिदरीविवरवर्तितिमिरा चकोरी पक्षी निरस्तमानसतापान्धकारा । किंलक्षणा जगती, शशिकिरणसारूप्यसरणिः शशिकिरणानां सारूप्यं समानत्वं समानाकारतया पतनं तस्य सरणिः स्थानम् । तेन चन्द्रकिरणानां सामान्यत्वादुद्दीपकत्वं नास्ति । तयोः कान्तिस्तु सातिशयतया उद्दीपिका । अथवा शशिकिरणसारूप्यसरणिमिति द्वितीयान्तः पाठः । तेन चन्द्रकिरणोपमापदं देवीं यान्त्या प्राप्तवत्या ययोर्विधूतान्तर्ध्वान्तेति व्याख्येयम् । विशुद्धौ ते इति पद्यस्य रहस्यार्थः - ते शक्तिः सः, शुद्धः हः, स्फटिकः फ्रः, विशदो वह्निः रः, व्योमजनकं वाणी ऐं, देवि कुब्जीसंबोधनम् । शिवसमानव्यसनिनी शिवसमानव्यसनिनीं शिव फ्रें - विच्चेश्वर-विच्चेश्वरी मन्त्रोद्धारः । ह् स् फ्रें ऐं कुब्जिके, म्ह्स्रौ ऐं फ्रें ।। ३७ ।।

३८.
अनाहतमुद्दिश्यात आह - समुन्मीलदिति । हंसेश्वरं हंसेश्वरीमाह । अनाहतचक्रे द्वादशदलकमलकर्णिकायां हंसद्वन्द्वं हंसेश्वरहंसेश्वर्यौ भजे सेवे । परितः पद्मदलेषु चतुःपञ्चाशन्मयूखा वायव्याः परिंवारदेवतात्वेन पूज्याः । हंसयो र्द्वन्द्वं हंसंद्वद्वं हंसमिथुनं, किमपि विशिष्याशक्यनिर्वचनं गुणगणालंकृतम् । किंविघं, महतां मानसचरं, महतां सकलमपि सांसारिकविषयसमूहं हेयपक्षे निःक्षिपतां महाशयानां मानस इव मानसे चरति गच्छति, भुंक्ते च तत् । पुनः किंलक्षणं, समुन्मीलत्संवित्कमलमकरन्दैकरसिकं, संविदेव कमलं संवित्कमलं, सम्यक् प्रकारेणोन्मीलत्करणकलापरूपवायुसंसर्गवशात्, विकसत् यत् संवित्कमलं, तस्य मकरन्दः तज्जनितो य आनन्दस्तत्र रसिकं तदास्वादलंपटम् । यदालापात् कलकूजनात् अष्टादशविद्यानां वेदोपवेदाङ्गपुराणन्यायमीमांसाधर्मशास्त्राणां परिणातिरुत्पत्तिः यत्कलकूजनं सर्वविद्याकारेण परिणत इति । अष्टादशविद्यारूपो यदालाप इत्यर्थः । यदादत्ते दोषगुणरूपात् धर्माधर्मात्मकात्संसारात् विविच्य गुणधर्ममादत्ते । अद्भ्यः पय इव नीरात्क्षीरमिव । अथवा चराचरात्मकसंसारसरसि सकलप्राणिगणहृदयकमले शिवशक्तिस्वरूपं चिदानन्दाकारं हंसमिथुनमस्ति । तदुक्तं योगिनीचक्रे - ``अनुनयमनुभूतिस्वात्मसंवेद्यमाद्यं विततसकलविद्यालोकमन्योन्यमुख्यम् । सकलनिगमसारं सोऽहमाकारगम्यं हृदयकमलमध्ये हंसयुग्मं नमामि" इति । तस्याप्यस्मदादीनामिवावस्थात्रयंजाग्रत्स्वप्नसुषुप्त्याख्यं, तत्र यदा सत्वगुणोद्रेको भवति, तदा जाग्रदवस्थोच्यते । तदा तदालापात् वेदशास्त्रसंहितादयो वाग्व्यापारवचनव्यवहारा देहिनां प्रादुर्भवन्ति । यदा रजोगुणोद्रेको भवति, तदा तयोः स्वप्नावस्था । तदा देहिनामन्नाद्याहारजलपानादयः सर्वेऽषि शारीख्यवहाराः प्रादुर्भवन्ति राजसाः । यदा तमोगुणोद्रेको भवति, तदा तयोः सुषुप्तिः, तदा क्रोधनिद्राभयाहङ्कारहिंसादयस्तामसा व्यवहाराः प्राणिनां आविर्भवन्ति । यदा तु, अवस्थात्रयानन्तरं तुरीया गुणातीतावस्था देशतः कालतः परिच्छेदलवलीकबलीकृतात्, मायापिशाचीसंवलनरूपात् दोषसाचिव्यात् अज्ञत्वाहंकर्तृत्वभोक्तृत्वजीवत्वदुःखित्वादिदोषकरम्बितत्वात् सत्यानृतमिथुनीकरणकूटात्मकात् इषुकारन्यायेन दृग्दृश्यान्वयव्यतिरेकसाक्षिणी पुनः सिसृक्षाशक्तिस्त्वं शरदमलकलानिधानचन्द्रिकानिचयचारुतरया दृष्ट्या रजोगुणसमुल्लासनेन परमामृतमयमन्दाकिनीप्रवाहप्रोक्षणेन जगन्मण्डलं व्यपगतमूर्च्छनं कृत्वा पुनरुत्थापयसीति । अन्यस्तु कूटं वलयहपरतया च श्लोकव्याख्यानं कुर्वन् उपेक्षणीयः । अन्वयव्यतिरेकदुःखप्रेमास्पदान्वयव्यतिरेकागमावपि तदवध्यत्वव्यतिरेकपर्यालोचनया च दोषगुणौ विविच्य दोषान् परित्यज्य नित्यनिरतिशयापरिच्छन्नानन्दादिगुणमादत्ते । तदा अहं ब्रह्मास्मि, सर्वं खल्विदं ब्रह्म, आत्मैवेदं सर्वं, सोऽहं हंस इत्येवमादयो व्यवहारा इत्यभिप्राय इत्याह । समुन्मीलत्संवित्कमलेतिपद्यस्य रहस्यार्थः । संवित् हंसस्वरूपं, कमल इ, मकरन्द रेफः, ए स्वरूपं यदालापात् फे अर्थात् अष्टादशगुणितविद्यापरिणतिरिति हंसग्रहणम् । हंसेश्वर हंसेश्वरी मन्त्रमाह-हंसद्वन्द्व कुब्जिकायै विच्चे इति पदद्वयम् । क्रमस्तु गुरुमुखादवगन्तव्यः ।। ३८ ।।

३९.
तव स्वाधिष्ठान इति । दशदलकमलकर्णिकायां संवर्तेश्वरं संवर्तेश्वरीसमयां च पूजयेत् । परितो दलेषु द्वाषष्टिपरिवारदेवतामयूखत्वेन पूज्याः । स्वाधिष्ठाने स्वाधिष्ठानाख्यचक्रे तत्रस्थकमलकर्णिकायां संवर्तमीडे । संवर्तं प्रलयकर्तारं, किंलक्षणं, हुतवहमधिष्ठाय निरतं, स्वाधिष्ठाने वह्निरूपमाश्रित्य नितरां रतं प्रीतिं कुर्वाणम् । अपरां संवर्तीयां महतीं महाप्रकाशज्वालाजालजटिलतया जगत्संहारसमुत्सुकां संहारेश्वराविनाभूतां समयाभिधानां च देवीमीडे । तं कं, क्रोधकलिले यदालोके यस्य समयांबाशक्तिपरतन्त्रस्यालोके, सञ्जिहीर्षासमुद्भासितक्रोधकालकूटमलिने महाप्रलयकालसमुज्जृंभिते ललाटपट्टपातनप्रकटितमहाप्रलयकालानलोद्दीपिते तृतीयलोचनप्रेक्षणे लोकान्दहति सति, हे जननि हे मातः भगवति, भुवनेश्वरि, दयार्हायाः करुणाकादंबिनीमुक्तसुधारसा च्छाया तव दृष्टिः शारदशशिमण्डलोद्भेदस्रवत्पीयूषपल्लवस्वरूपा शिशिरमुपचारं रचयति ।। ३९ ।।

४०.
     `` " `` " `` " `` " `` " `` " `` "
  `` " `` " `` " `` " `` " `` " `` " `` " `` " `` "


ऽ
 `` " `` " `` "
     `' `' `' `'
`' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `'
`' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `'
`' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `'
`' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `' `'
ऽ  ꣳ   `` "  `` "  `` "  `` "  `` "  `` "  `` "  `` " !
